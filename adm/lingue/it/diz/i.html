<!DOCTYPE html>
<html lang="it">
<head>
	<meta charset="utf-8">
	<meta name="viewport" content="width=device-width, initial-scale=1.0">
	<meta name="description" content="I">
	<title>I</title>
	<link rel="stylesheet" type="text/css" href="../../../style.css" media="screen">
</head>

<body>

<nav>
	<ul>
		<li><a class="navbar" href="../../index.html">Home</a></li>
		<li><a class="navbar" href="../index.html">Index</a></li>
	</ul>
</nav>

<article>

<h1>I</h1>

<p><a href="a.html">A</a>, <a href="b.html">B</a>, <a href="c.html">C</a>, <a href="d.html">D</a>, <a href="e.html">E</a>, <a href="f.html">F</a>, <a href="g.html">G</a>, <a href="h.html">H</a>, <a href="i.html">I</a>, <a href="i.html#il">IL</a>, <a href="i.html#in">IN</a>, <a href="i.html#int">INT</a>, <a href="i.html#inv">INV</a>, <a href="i.html#ip">IP</a>, <a href="l.html">L</a>, <a href="m.html">M</a>, <a href="n.html">N</a>, <a href="o.html">O</a>, <a href="p.html">P</a>, <a href="q.html">Q</a>, <a href="r.html">R</a>, <a href="s.html">S</a>, <a href="t.html">T</a>, <a href="u.html">U</a>, <a href="v.html">V</a>, <a href="x.html">X</a>, <a href="y.html">Y</a>, <a href="z.html">Z</a></p>

<p><b>ialino</b> agg. [dal lat. tardo <em>hyalĭnus</em>, gr. ὑάλινος, der. di ὕαλος «vetro»]. – <strong>1.</strong> letter. Che ha l’aspetto e la trasparenza del vetro: <em>Giunone è descritta con una veste i</em>., <em>cioè di color di vetro e trasparente per l’aria</em> (Caro); <em>in un’apparenza vitrea</em>, <em>ialina</em> (D’Annunzio). <strong>2.</strong> Con accezioni specifiche: <strong>a.</strong> In mineralogia, detto di minerali limpidi e trasparenti, e spec. del quarzo puro, perfettamente incolore; in petrografia, sinon., non com., di <em>vetroso</em>. <strong>b.</strong> In biologia, <em>cartilagine i</em>., tipo di cartilagine a struttura omogenea e aspetto vitreo, caratterizzata dall’abbondanza di sostanza intercellulare (o <em>matrice</em>) – costituita da fibre di collagene e da mucopolisaccaridi – e dall’assenza di fibre elastiche (per es., le cartilagini articolari, quelle costali, del naso, della laringe, ecc.). <strong>c.</strong> In patologia, <em>degenerazione i</em>., trasformazione dei tessuti che in seguito a denaturazione delle proteine cellulari, perdono la normale struttura e acquistano aspetto vitreo. <strong>d.</strong> In embriologia, <em>membrana i</em>. <em>polmonare</em>, sostanza di aspetto vitreo che nel feto tappezza l’epitelio degli alveoli polmonari e che, nelle ultime settimane di vita intrauterina, per l’intervento di enzimi elaborati da particolari cellule alveolari, si dissolve, consentendo così gli scambî gassosi respiratorî, necessarî nella vita extrauterina; la persistenza di questa membrana nei neonati immaturi può essere causa di grave e spesso mortale insufficienza respiratoria.</p>

<p><b>ibidem</b> ‹ibìdem› avv., lat. – In quello stesso luogo. Si adopera (per lo più scritto in forma abbreviata, ibid. o ib.) nelle citazioni bibliografiche per non ripetere per esteso un riferimento già fatto.</p>

<p><b>ibseniano</b> agg. – Relativo al drammaturgo norvegese Henrik Ibsen (1828-1906), alla sua opera, o alle forme, ai caratteri tipici del suo teatro.</p>

<p><strong>icònico</strong> agg. [der. del gr. εἰκών -όνος «immagine»] (pl. m. -<em>ci</em>). – <strong>1.</strong> Relativo all’immagine, o, più spesso, riferito a simboli e sim., che è conforme all’immagine del simboleggiato; in partic., <em>segno i</em>., <em>rapporto i</em>. (tra segno e oggetto significato), in semiologia. <strong>2.</strong> In storia dell’arte, è adoperato talvolta (in contrapp. a <em>aniconico</em>) come sinon. di <em>figurativo</em>, detto di pitture e sculture che si propongono un notevole grado di rassomiglianza o corrispondenza formale con l’oggetto rappresentato.</p>

<p><b>icosaèdro</b> s. m. [dal lat. tardo <i>icosahedrum</i>, gr. εἰκοσάεδρον, comp. di εἴκοσι «vénti» e ἕδρα (v. -edro)]. – In geometria, nome generico di poliedro con 20 facce: i. regolare, uno dei cinque poliedri regolari, costituito da 20 facce (triangoli equilateri), 30 spigoli e 12 vertici; i. tronco, poliedro archimedeo costituito da 20 esagoni e 12 pentagoni, tutti regolari, ottenuto dall’icosaedro regolare troncandone gli angoloidi mediante opportuni piani, in modo che i tagli generino pentagoni regolari e riducano a esagoni regolari le facce triangolari preesistenti.</p>

<p><b>idropisìa</b> (ant. idropeṡì) s. f. [dal fr. <i>hydropisie</i>, che è dal lat. hydropĭsis, der. di hydrops -opis (v. idrope)]. – In medicina, termine non più in uso per designare la presenza di liquido nelle cavità sierose, successivamente sostituito da anasarca.</p>

<p><b>ieràtico</b> (raro geràtico) agg. [dal lat. <i>hieratĭcus</i>, gr. ἱερατικός, der. di ἱεράομαι «esercitare il sacerdozio», da ἱερός «sacro»] (pl. m. -ci), letter. – 1. a. Sacerdotale, per lo più con riferimento ai sacerdoti di popoli antichi: Etruria militare e i. (Gioberti), organizzata cioè su base militare e religiosa. b. Scrittura i.: tipo di scrittura geroglifica egiziana, in cui la forma corsiva è così accentuata da non permettere di riconoscervi la forma pittografica originaria, abitualmente usata dai sacerdoti (donde il nome) in epoca tolemaica romana. 2. Per estens., di cosa (soprattutto di atto, aspetto, gesto, parola) improntata a una compostezza sacerdotale, solenne: i cipressi, acuti ed oscuri, più i. delle piramidi (D’Annunzio); atteggiamento i., attitudine i., gesto i.; gravità i.; parlare con tono ieratico. È usato anche con intonazione ironica, per indicare una gravità e solennità ostentata, caricata, sproporzionata al luogo o alla circostanza. ◆ Avv. ieraticaménte, con sacerdotale gravità e solennità: atteggiarsi, incedere ieraticamente.</p>

<p><b>ierocràtico</b> (o <b>gerocràtico</b>) agg. [der. di <i>ierocrazia</i>] (pl. m. -<i>ci</i>). – Relativo alla ierocrazia.</p>

<p><b>ierocrazìa</b> (o <b>gerocrazìa</b>) s. f. [comp. di <i>iero</i>- (o <i>gero</i>-<sup>2</sup>) e -<i>crazia</i>]. – Ordinamento o sistema politico basato sul potere della classe sacerdotale.</p>

<p><b>ignàvia</b> s. f. [dal lat. <i>ignavia</i>; v. ignavo], letter. – Pigrizia, indolenza spirituale, viltà: ero in quello stato d’i. e fiducia dei sensi che suole seguire l’abbraccio amoroso (Gesualdo Bufalino).</p>

<p id="il"><b>illazióne</b> s. f. [dal lat. <i>illatio</i> -<i>onis</i>, der. di <i>illatus</i>, part. pass. di <i>inferre</i> «inferire»]. – L’inferire argomentando, il processo mentale con cui da una premessa si trae una conseguenza logica: <i>ragionare per i</i>., <i>per successive illazioni</i>. Più com., il giudizio stesso che s’inferisce per deduzione; congettura (e nell’uso com. s’intende per lo più, con connotazione negativa, una congettura indebita, non giustificata): <i>trarre un’i</i>.; <i>la tua è un’i</i>. <i>arbitraria</i>; <i>ma queste non sono che illazioni!</i> V. anche <span class="tc-smallcaps">inferenza</span>.</p>

<p><b>illegìttimo</b> agg. [dal lat. <em>illegit</em><em>ĭ</em><em>mus</em>, comp. di <em>in</em>-<sup>2</sup> e <em>legit</em><em>ĭ</em><em>mus</em> «legittimo»]. – <b>1.</b> Che non ha le qualità o le condizioni richieste dalla legge (o da determinate norme) per essere riconosciuto giuridicamente valido: <em>atto i</em>.; <em>potere</em>, <em>titolo i</em>., <em>governo i</em>.; nella classificazione botanica, <em>nome i</em>., nome scientifico di un gruppo sistematico applicato in disaccordo con le norme stabilite dal codice internazionale di nomenclatura (equivale a <em>nome invalido</em> della classificazione zoologica). Riferito a persona: <em>sovrano i</em>.; in partic., <em>figlio i</em>., nato da genitori non uniti in matrimonio tra loro (in questo sign., anche sostantivato: <em>il riconoscimento degli illegittimi</em>); analogam., <em>filiazione i</em>. (ma il nuovo diritto di famiglia ha sostituito queste espressioni con <em>figlio naturale</em> e <em>filiazione naturale</em>). <b>2.</b> estens. Non conforme al giusto o alla ragione o alla logica: <em>una pretesa i</em>.; <em>supposizione i</em>., non giustificata dallo stato dei fatti; <em>deduzione i</em>., non richiesta dalla premessa o dalle premesse. <b>3.</b> In botanica, detto dell’impollinazione e conseguente fecondazione, quando il polline di un fiore, per lo più adatto all’impollinazione incrociata, germina sullo stigma dello stesso fiore rendendo possibile l’autofecondazione (<em>impollinazione i</em>. e <em>fecondazione i</em>. sono sinon. di <em>autoimpollinazione</em> e <em>autofecondazione</em> o <em>autogamia</em>). ◆ Avv. <b>illegittimaménte</b>, in modo illegittimo: <em>appropriarsi illegittimamente di un bene</em>; <em>adottare illegittimamente un provvedimento</em>.</p>

<p><b>illibato</b> agg. [dal lat. <em>illibatus</em>, comp. di <em>in</em>-<sup>2</sup> e <em>libatus</em>, part. pass. di <em>libare</em> «toccare, assaggiare»]. – Integro, puro, esente da qualsiasi macchia che ne offuschi l’onore: <em>condurre una vita i</em>.; <em>essere di costumi i</em>.; <em>Che la illibata</em>, <em>la candida imago Turbare egli temea pinta nel seno</em> (Leopardi). In partic., di donna, che non ha avuto mai rapporti sessuali, vergine. ◆ Avv., raro, <strong>illibataménte</strong>, in modo illibato.</p>

<p><b>immanènte</b> agg. [dal lat. tardo <i>immanens</i> -<i>entis</i>, part. pres. di <i>immanere</i> «rimanere dentro»]. – Che rimane o è insito in qualche cosa: <i>proprietà immanente</i>. In filosofia (in contrapp. a <i>trascendente</i>), di ogni realtà che non trascende la sfera di un’altra realtà, che non esiste cioè separata e indipendente da quella, bensì è con essa in rapporto di coessenzialità reciproca: <i>nel panteismo di Spinoza Dio è considerato causa i</i>. <i>del mondo</i>; <i>giustizia i</i>., che si attua nel corso stesso della storia; <i>finalità i</i>., insita nelle cose stesse.</p>

<p><b>imminènte</b> agg. [dal lat. <i>immĭnens</i> -<i>entis</i>, part. pres. di <i>imminere</i> «sovrastare», comp. di <i>in</i>-<sup>1</sup> e <i>minere</i> «sporgere»]. – <b>1.</b> letter. Che sporge o è sospeso sopra qualcuno o qualche cosa; sovrastante: <i>la rupe i</i>.; <i>sotto l’i</i>. <i>luna</i>; <i>la spada i</i>. <i>sopra il capo di Damocle</i>; <i>fra’ cedri al suo talamo imminenti</i> (Foscolo). <b>2.</b> Più com. in senso fig., che è prossimo ad accadere o a esser fatto: <i>il pericolo era i</i>.; <i>l’arrivo sembrava i</i>.; <i>libro d’i</i>. <i>pubblicazione</i>.</p>

<p><b>impàvido</b> agg. [dal lat. <i>impavĭdus</i>, comp. di in-2 e pavĭdus «pavido»]. – Coraggioso, che rimane con cuore saldo e non si lascia, cogliere da paura: attendere i. l’assalto nemico; rimanere i. davanti alle minacce; subire i. la tortura. ◆ Avv. impavidaménte, con grande coraggio e forza d’animo: affrontare impavidamente l’avversario; andare impavidamente incontro alla morte.</p>

<p><b>imperituro</b> /im·pe·ri·tù·ro/ agg. [comp. di in-2 e perituro]. Destinato a non perire, a non venir mai meno, a durare per lunghissimo tempo: fama, gloria i.; a i. memoria; promettere i. riconoscenza.</p>

<p><b>imprescindìbile</b> agg. [der. di prescindere, col pref. in-2]. – Da cui non si può prescindere, di cui si deve assolutamente tener conto: esigenze, doveri, necessità imprescindibili. ◆ Avv. imprescindibilménte, in modo imprescindibile, assolutamente.</p>

<p><b>imprigionare</b> v. tr. [der. di prigione1] (io imprigióno, ecc.). – Mettere in prigione, rinchiudere in una prigione: il ladro fu preso e imprigionato. È verbo di sign. generico, usato spesso in senso estens. (rinchiudere in luogo da cui non sia possibile uscire) e fig. (serrare in modo da impedire il libero movimento): l’influenza mi ha imprigionato in casa per più di una settimana; i. le acque di un fiume, regolarne il corso mediante opportune costruzioni. ◆ Part. pass. imprigionato, anche come agg., spec. in senso estens. o fig.: la tengono imprigionata in casa; restare imprigionato dalla (o nella) neve; un braccio gli rimase imprigionato sotto la ruota.</p>

<p><b>ìmprobo</b> agg. [dal lat. <i>imprŏbus</i>, comp. di <i>in</i>-<sup>2</sup> e <i>probus</i> «probo, onesto»], letter. – <b>1.</b> Disonesto, malvagio: <i>uomini i</i>., <i>costumi i</i>.; anche sostantivato. <b>2.</b> fig. Di fatica, lavoro e sim., duro, pesante, ingrato (c’è insieme l’idea che sia di scarsa soddisfazione o mal compensato).</p>

<p><b>improperare</b> v. tr. [dal lat. tardo improperare, prob. incrocio di *improbrare (der. di probrum «infamia») con properare «affrettare»]. – 1. ant. Rimproverare. 2. letter. Coprire d’improperî, ingiuriare.</p>

<p><b>improperio</b> /impropèrio/ s. m. [dal lat. tardo <i>improperium</i>, der. di <i>improperare</i>: v. la voce prec.]. – 1. Propr., rimprovero; in questa accezione, è usato soltanto nel linguaggio eccles., al plur., gli improperî (ma più spesso nella forma latina, gli improperia), i versetti che si cantano durante l’adorazione della Croce il venerdì santo, e nei quali si esprimono, con frasi d’ispirazione biblica, i rimproveri del Signore al popolo ebraico, infedele, contrapponendo i benefici fatti da Dio al suo popolo alle sofferenze inflitte al Cristo nella Passione. 2. Parola gravemente ingiuriosa, insulto, villania: coprire, caricare di improperî; una lettera piena di improperî. In qualche uso region., si ha anche un plur. femm.: di’ insomma, a le mie spalle, tutte le improperie, tutte le infamie, tutti i vituperi che ti vengono in bocca (Pirandello).</p>

<p id="in"><b>inane</b> agg. [dal lat. <i>inanis</i>, comp. di in-2 e d’un secondo elemento ignoto], letter. – Vano, vuoto, inutile: sforzi i., un tentativo i.; i. fu il tuo vanto, o folle (V. Monti). Raro nel senso proprio e più generico di «vuoto» (che è il sign. originario latino): dall’etere i. dove nuotano miriadi di spiriti in oceani di luce (I. Nievo).</p>

<p><b>incontro</b>¹ /in'kontro/ avv. [lat. tardo <i>incontra</i>]. - <b>1.</b> [indica direzione del movimento, e più in partic. movimento in direzione di persone che siano rivolte verso qualcuno o qualcosa, sempre con la prep. <i>a</i> o con pron. dativo: <i>andare</i>, <i>venire i. a qualcuno</i>; <i>corrigli i.</i>] ≈ in direzione (di), verso (ø, di). ● Espressioni: fig., <b>andare</b> (o <b>venire</b>) <b>incontro </b>(<b>a qualcuno</b>) → □. ▲ Locuz. prep.: lett., <b>all'incontro</b> [in maniera contraria: <i>è tutto all'i. di quel che affermi</i>] ≈ al contrario, all'incontrario, all'inverso, all'opposto, (<i>lett</i>.) per (<i>o</i> di) converso. ↔ alla stessa maniera, analogamente, similmente. <b>2.</b> (<i>estens</i>., <i>fig</i>.) [esprime avvicinamento nel tempo, con la prep. <i>a</i>: <i>ormai andiamo i. all'estate</i>; <i>andare i. a guai</i>; <i>andare i. a gravi spese</i>] ≈ verso. □<b> andare </b>(o<b> venire</b>)<b> incontro </b>(<b>a qualcuno</b>)<b> 1.</b> [dirigersi verso qualcuno per dargli accoglienza] ≈ accogliere (ø), salutare (ø). <b>2.</b> [dare un aiuto a qualcuno] ≈ agevolare (ø), aiutare (ø), dare una mano, facilitare (ø), favorire (ø). ↔ avversare (ø), contrariare (ø), contrastare (ø), ostacolare (ø), osteggiare (ø).</p>

<p><strong>inconveniènte</strong> agg. e s. m. [dal lat. tardo <em>inconveniens</em> -<em>entis</em>, agg., comp. di <em>in</em>-<sup>2</sup> e <em>conveniens</em>, part. pres. di <em>convenire</em>: v. convenire]. – <strong>1.</strong> agg., letter. Che offende o è contrario alla convenienza; sproporzionato, inadeguato, inopportuno; ant., svantaggioso. È molto meno usato dei sinon. <em>sconveniente</em> (che ha inoltre sign. più grave) e <em>disconveniente</em>. <strong>2.</strong> s. m. Fatto o situazione spiacevole, che reca disturbo o crea ostacolo, danno, disagio: <em>sono sorti varî i</em>.; <em>rimediare a un i</em>.; <em>gli i</em>. <em>del traffico</em>; <em>leggero</em>, <em>grave</em>, <em>serio inconveniente</em>. Anche, più genericam., lato negativo, svantaggio: <em>questa soluzione presenta qualche i</em>., <em>ha parecchi i</em>., <em>non è senza inconvenienti</em>; <em>gli i</em>. <em>della celebrità</em>, <em>della coabitazione</em>, ecc.</p>

<p><b>infra</b> [dal lat. infra «sotto»]. – Prefisso di aggettivi e sostantivi composti del linguaggio scient. e tecn., e della lingua com., con il sign. di «inferiore», «posto al disotto di altra cosa o più internamente», «in mezzo». </p>

<p><b>in nuce</b> locuz. lat. (propr. «in una noce»). – Espressione di origine incerta, usata oggi col sign. di «in breve, in compendio, in sintesi», soprattutto con riferimento a esposizione che contenga concisamente gli elementi necessari di una dottrina, o anche a fenomeno che è ancora allo stato embrionale, che accenna o prelude appena ai suoi futuri sviluppi (su questo secondo uso influisce il significato di noce come «seme, nocciolo»): <i>un’idea, un progetto, un’opera teatrale ancora in nuce</i>. </p>

<p><b>incanto</b><sup>²</sup> s. m. [dal lat. mediev. <i>inquantum</i>, cioè <i>in quantum</i>? "a quanto, a che prezzo (si offre)?"]. - (giur.) [procedimento usato nella stipulazione dei contratti dello stato e degli enti pubblici, che consiste nel vendere il bene al miglior offerente: vendere, comprare all'i.] ≈ asta. ‖ subasta.</p>

<p><b>incentrare</b> v. tr. [der. di <i>centro</i>] (<i>io incèntro</i>, ecc.), letter. – Collocare nel centro, far convergere in un punto che si considera come centro; più com. l’intr. pron. <i>incentrarsi</i>, avere come centro, essere accentrato in: <i>tutta l’autorità s’incentrava allora nel sovrano</i>. In senso più astratto, fare perno: <i>racconto</i>, <i>romanzo incentrato in</i> (o <i>su</i>) <i>un personaggio</i>, <i>una situazione</i>, e sim.</p>

<p><b>incipiènte</b> agg. [dal lat. <i>incipiens -entis</i>, part. pres. di <i>incipĕre</i> «cominciare», comp. di in-1 e capĕre «prendere»]. – Che incomincia, che è nel principio del suo svolgimento; detto soprattutto di malattie, alterazioni, affetti dell’animo o comunque di fenomeni o condizioni che procedono e si sviluppano gradualmente: un i. raffreddore; maternità i.; calvizie, vecchiaia i., l’i. declino; amore, passione i.; in meccanica, moto i., l’atto di moto iniziale di un corpo a partire dallo stato di quiete. Nel linguaggio ascetico ant., come sost., gli incipienti, coloro che cominciano a esercitare vita devota.</p>

<p><b>inclito</b> /ìnclito/ agg. [dal lat. <i>inclĭtus</i>, variante di <i>inclŭtus</i>, comp. di in-1 e tema di cluēre o cluĕre «avere fama, esser celebre»], letter. – Nobile, illustre, glorioso: l’i. sovrano; i. nazione; i. esempî; i. nome; ove dorme il furor d’i. geste (Foscolo). Talora usato come titolo di cerimonia: l’i. consiglio, l’i. corte; l’i. guarnigione (per la frase oggi scherz. colto pubblico e i. guarnigione, v. cólto, n. 2); Giungeva tutto l’i. collegio Politico locale (Gozzano).</p>

<p><b>inconsulto</b> agg. [dal lat. <i>inconsultus</i>, comp. di in-<sup>2</sup> e <i>consultus</i> (part. pass. di <i>consulĕre</i>) «considerato, ponderato»]. – Che non procede da maturo consiglio; avventato, imprudente o temerario (implica in genere più grave biasimo dell’agg. inconsiderato, in quanto sottintende maggiore incoscienza, nella persona, del pericolo a cui va incontro col suo atto e della gravità delle possibili o reali conseguenze); gesto i.; decisione i.; moti i. della folla. ◆ Avv. inconsultaménte, in modo inconsulto: agire inconsultamente.</p>

<p><b>incórrere</b> v. intr. [dal lat. <i>incurrĕre</i>, comp. di in-1 e currĕre «correre»] (coniug. come correre; aus. essere). – 1. Andare incontro, cadere, incappare in cosa che reca danno o pregiudizio, e per lo più per colpa o negligenza propria: i. in un errore; i. in una pena, in una multa, nel rigore delle leggi, nella scomunica; quanto sofferse, in quanti E di terra e di mar perigli incorse (Caro). Anticam. anche trans.: i. un errore, una pena. 2. ant. Procedere rapidamente verso un fine o un modo di essere: una certa passion languidetta, che promette poter facilmente i. e convertirsi in amore (B. Castiglione).</p>

<p><b>inculto</b> agg. [dal lat. <i>incultus</i>]. – 1. Forma letter. per <i>incolto</i>; rara nel senso proprio di non coltivato: <i>terre i. e sole</i> (Carducci); è usata più spesso nel senso fig. di privo di cultura, con riferimento sia a persona sia a popolo. 2. ant. Non onorato di rito religioso: Or sarà quasi i. San Dionigi (Pulci).</p>

<p><strong>indébito</strong> agg. e s. m. [dal lat. <em>indebĭtus</em>, comp. di <em>in</em>-<sup>2</sup> e <em>debĭtus</em>, part. pass. di <em>debere</em> «dovere»]. – <strong>1.</strong> Non debito, non dovuto: <em>pretendere</em>, <em>ottenere un riconoscimento i</em>., <em>onori indebiti</em>. In partic., nel linguaggio giur., <em>prestazione i</em>., prestazione eseguita e non dovuta. Spesso sostantivato al masch.: <em>pagamento di indebito</em>, di somma non dovuta; <em>i</em>. <em>oggettivo</em>, quando la prestazione eseguita non era assolutamente dovuta; <em>i</em>. <em>soggettivo</em>, quando la prestazione faceva carico ad altri; <em>ripetizione dell’i</em>., richiesta di restituzione di un pagamento non dovuto (e insieme il diritto di riottenerlo); <em>restituzione d’i</em>. o <em>dell’i</em>., restituzione della somma, insieme con i frutti e gli interessi nel frattempo maturatisi, cui è tenuto colui che ha ricevuto un pagamento indebito (qualora si tratti di una cosa determinata anziché di una somma, chi l’ha ricevuta indebitamente è tenuto a restituirla, o a corrispondere il valore equivalente, se distrutta o deteriorata). Sempre come sost., <em>i</em>. <em>tributario</em>, espressione con cui viene indicato il caso che si verifica quando vi sia, da parte della pubblica amministrazione, illegittima pretesa di un’imposta non dovuta, o quando una imposta non dovuta sia stata indebitamente riscossa. <strong>2.</strong> Non lecito: <em>cosa ottenuta con mezzi i</em>.; <em>i</em>. <em>guadagni</em>; <em>appropriazione i</em>. (v. appropriazione); meno com., sconveniente, inopportuno: <em>si presenta a ore indebite</em>. ◆ Avv. <strong>indebitaménte</strong>, con i varî sign. dell’aggettivo: <em>esigere indebitamente una prestazione</em>; <em>pagare indebitamente</em>; <em>appropriarsi indebitamente di un bene</em>; <em>occupare</em>, <em>ricoprire indebitamente un ufficio</em>, <em>una carica</em>.</p>

<p><b>indefesso</b> /indefèsso/ agg. [dal lat. indefessus, comp. di in-2 e defessus «stanco», part. pass. di defetisci «stancarsi»]. – Instancabile, infaticabile, assiduo: un lavoratore i.; un i. assertore dell’unità italiana; per estens., dell’opera stessa e dell’impegno con cui a questa ci si dedica: un’i. attività; con zelo, con studio indefesso. ◆ Avv. indefessaménte, con impegno assiduo, con zelo costante: dedicarsi indefessamente allo studio, al lavoro; lottare indefessamente per il trionfo della propria causa.</p>

<p><b>indefettìbile</b> agg. [comp. di <i>in</i>-<sup>2</sup> e <i>defettibile</i>], letter. – <b>1.</b> Non defettibile; che non può cadere in difetto: <i>la perfezione i</i>. <i>della natura divina</i>. <b>2.</b> Che non può far difetto, cioè venir meno: <i>con sentimento d’i</i>. <i>amicizia</i>; <i>una fede indefettibile</i>. ◆ Avv. <b>indefettibilménte</b>, senza possibilità di venir meno: <i>essere indefettibilmente devoto alla propria causa</i>.</p>

<p><b>indubbio</b> agg. [dal lat. <i>indubius</i>, comp. di in-2 e dubius «incerto»]. – Che è fuori di dubbio, quindi certo, sicuro, reale e sim.: uomo d’i. fede; opera d’i. valore; argomentare da segni i.; dare i. prove delle proprie capacità; medicamento d’i. efficacia; in modo i., con assoluta certezza. ◆ Avv. indubbiaménte, senza alcun dubbio, con assoluta certezza: ha indubbiamente ragione; e assol., come risposta affermativa: verrai? - Indubbiamente.</p>

<p><b>inespugnàbile</b> agg. [dal lat. <i>inexpugnabĭlis</i>, comp. di in-2 e expugnabĭlis «espugnabile»]. – Che non si può espugnare: città, fortezza, posizione, postazione i.; una difesa inespugnabile. Anche negli usi fig. del verbo, che non cede, che non si lascia piegare o sedurre, e sim.: animo, volontà i.; virtù i.; una donna i.; funzionario di i. onestà. ◆ Avv. inespugnabilménte, in modo da non poter essere espugnato: una città inespugnabilmente fortificata.</p>

<p><b>infantilismo</b> s. m. [der. di infantile], spreg. - [carattere di ciò che, in persona adulta, rivela mentalità infantile: i. di un discorso] ≈ immaturità, (spreg.) puerilità. ↔ maturità. ‖ responsabilità, serietà.</p>

<p><b>in fieri</b> /in 'fieri/ locuz. agg. [uso sost. del verbo lat. <i>fiĕri</i> "esser fatto, diventare"]. - [di progetto, evento, idea e sim., che è in via di farsi: <i>un'opera</i>, <i>un'iniziativa ancora in fieri</i>] ≈ in corso, in preparazione. ↔ compiuto, finito, terminato, ultimato.</p>

<p><b>ìnfimo</b> agg. [dal lat. <i>infĭmus</i>, superl. di <i>infĕrus</i>: v. <span class="tc-smallcaps">infero</span> e cfr. <i>inferiore</i>], letter. – Che è il più basso o che sta nel luogo più basso: <i>l’i</i>. <i>lacuna De l’universo</i> (Dante), il pozzo infernale nella sua parte più bassa. Più com. in senso fig., che occupa il posto più basso in una scala di valori: <i>gente d’i</i>. <i>condizione</i>; <i>l’i</i>. <i>plebe</i>; <i>merce d’i</i>. <i>qualità</i>; letter., <i>stile i</i>., lo stesso (ma meno com.) che <i>stile umile</i>, nella distinzione retorica degli stili. Anche sostantivato, <i>gli i</i>., le persone più umili: <i>servir gl’i</i>., <i>ed esser servito da’ potenti</i>,<i> entrar ne’ palazzi e ne’ tuguri</i> ... <i>a tutto era avvezzo un cappuccino</i> (Manzoni).</p>

<p><b>ingenerare</b> v. tr. [dal lat. <em>ingenerare</em>, comp. di <em>in</em>-<sup>1</sup> e <em>generare</em> «generare»] (<em>io ingènero</em>, ecc.). – Generare, procreare, dar vita; in senso proprio è ormai ant. o letter.: <em>Gennaio ingenera</em>, <em>febbraio intenera</em>, ecc., (prov. tosc.); <em>Fratelli</em>, <em>a un tempo stesso</em>, <em>Amore e Morte Ingenerò la sorte</em> (Leopardi). Nell’uso com. solo in senso fig., far nascere, far sorgere (per lo più situazioni o condizioni spiacevoli): <em>infezioni ingenerate da germi</em>, <em>da virus</em>; <em>concetti contraddittorî che ingenerano confusione</em>; in partic., far nascere nell’animo o negli animi determinati sentimenti (per lo più negativi, o avversi, ostili): <em>parole</em>, <em>atti che ingenerano sospetto</em>, <em>odio</em>, <em>invidia</em>, <em>gelosia</em>, <em>timore</em>, <em>disprezzo</em>. Intr. pron., nascere, formarsi, prodursi: <em>l’errore si è ingenerato per un banale equivoco</em>. ◆ Part. pass. <b>ingenerato</b>, anche come agg., col sign. di insito, innato, congenito: <em>è i</em>. <em>nell’uomo il desiderio di sapere</em>.</p>

<p><b>iniziàtico</b> agg. [der. di <i>iniziare</i>] (pl. m. -<i>ci</i>). – Relativo all’iniziazione religiosa: <i>rito i</i>.; <i>nei misteri di Eleusi si distinguevano due gradi i</i>.; fig., scherz., <i>linguaggio i</i>., oscuro, incomprensibile ai più, per eccesso di tecnicismo, o perché espressione di un gruppo letterario o culturale ristretto.</p>

<p><b>innocente</b> /innocènte/ agg. e s. m. e f. [dal lat. <i>innŏcens -entis</i>, comp. di in-2 e <i>nocens</i> «dannoso, colpevole», part. pres. di <i>nocere</i> «nuocere»]. – 1. a. Non colpevole, privo di una determinata colpa morale o giuridica; soprattutto in posizione di predicato: essere, dichiararsi, protestarsi i., e riconoscere, dichiarare, proclamare i. (di una colpa, di un delitto, di un’accusa, di un’imputazione); l’imputato è stato assolto perché riconosciuto i.; spesso sostantivato: assolvere un i., condannare ingiustamente una i.; meglio assolvere un reo che condannare un i. (prov.). b. In senso assol., che non ha commesso alcun male, esente da colpe in genere: un giovane i.; far soffrire una popolazione i.; Innocenti facea l’età novella ... Uguiccione e ’l Brigata (Dante); e sostantivato: perseguitare degli innocenti. Per metonimia: un cuore, un’anima i.; macchiarsi di sangue i.; toccare le cose sacre con mani i., pure. 2. estens. a. Che non ha ancóra esperienza del male, privo di ogni malizia: un bambino, una ragazzina i.; l’età i., l’infanzia; spesso sostantivato, con riferimento soprattutto a bambini: ascoltare la voce, la preghiera di un i.; se non hai pietà di me, abbi pietà di questa piccola i.; modera il linguaggio, almeno per riguardo a questi innocenti. E riferito agli atti, in quanto manifestano l’innocenza, il candore, l’assenza di malizia che sono proprî dell’infanzia: un sorriso, uno sguardo i.; con espressione innocente. b. Ingenuo, o che tale vuole apparire: è i. come una colomba; spesso iron.: che vuoi che ne capisca lui, povero innocente! Più spesso riferito ad atti e parole, fatto o detto senza malizia, senza seconde intenzioni: una domanda i.; un gioco, uno scherzo i.; un bacio, una carezza innocente. c. Innocuo, che non fa male, riferito ad animali o, più raram., a cose: Pèra colui che primo osò la mano Armata alzar sull’i. agnella (Parini); son contenti di vivande semplici e di bevande più i. del vino (Muratori). 3. Come s. m., al plur.: a. Bambini, soprattutto nell’espressione strage degli i., la strage dei bambini di Betlemme di età inferiore ai due anni, ordinata dal re Erode con l’intenzione di sopprimere tra essi il Messia (Matteo 2,16). b. Nell’uso pop. tosc., i bambini abbandonati dai genitori, oppure figli illegittimi, affidati a un ospizio e qui allevati: è un ragazzo allevato nell’ospizio degli i.; lo Spedale degl’I., a Firenze, nella piazza della Ss. Annunziata, celebre per l’architettura del Brunelleschi e per la decorazione robbiana. ◆ Dim. innocentino, per lo più sostantivato e con intonazione iron.: non fare l’innocentina, non fingere di non sapere niente (per un’accezione partic., v. innocentino); accr. innocentone, come sost. (f. -a), anch’esso in tono iron.: bisogna credere a quell’innocentone! ◆ Avv. innocenteménte, senza malizia o malanimo o intenzione di nuocere: l’ho fatto, l’ho detto innocentemente; sono certo che ha agito innocentemente; più raro, senza colpa o responsabilità: tu se’ ... il rifugio di quelli che sono innocentemente tribolati (Firenzuola).</p>

<p><b>inopinato</b> agg. [dal lat. <i>inopinatus</i>, comp. di in-2 e <i>opinari</i> «pensare»], letter. – Impreveduto, impensato; che avviene contro ogni aspettazione: fatti, mutamenti i.; se n’avvien per casi inopinati Che tu stia in sella e ch’io rimanga a piede (Ariosto); un po’ sbalordito dagli i. accidenti che m’intervenivano (I. Nievo). ◆ Avv. inopinataménte, inaspettatamente, contro ogni previsione: era d’accordo con noi, ma poi ha inopinatamente cambiato parere.</p>

<p><b>ìnsubre</b> agg. [dal lat. Insŭber -bris]. – 1. Dell’Insùbria, denominazione talvolta usata per indicare la regione abitata dall’antica popolazione celtica degli Insubri, corrispondente pressappoco all’attuale Lombardia. 2. letter. Lombardo: E avrai, divina, i voti Fra gl’inni miei delle i. nepoti (Foscolo); già la guerra corre l’i. terra (Carducci).</p>

<p id="int"><strong>intàrsio</strong> s. m. [der. di <em>intarsiare</em>]. – <strong>1. a.</strong> L’operazione o la serie di operazioni con cui si intarsia una superficie, e l’arte stessa di intarsiare: <em>lavoro d’i</em>. (anche in senso fig., di scritti, discorsi e sim.: v. intarsiare); <em>eseguire un i</em>.; <em>decorare a intarsio</em>. Il termine è in genere sinon. di <em>tarsìa</em>, ma si adopera di preferenza per la tarsia in legno, con tasselli di legname di diversa qualità, lamine metalliche, scaglie di madreperla, ecc. <strong>b.</strong> L’opera stessa, l’oggetto intarsiato: <em>un finissimo intarsio</em>. <strong>2.</strong> Tipo di ricamo di applicazione, nel quale i diversi tessuti vengono inseriti l’uno nell’altro invece di essere sovrapposti. <strong>3.</strong> In odontoiatria, tipo di otturazione effettuata nel caso di cavità dentarie molto grandi, o quando si debba procedere alla esatta ricostruzione anatomica di una parte della corona, oppure quando sussistono particolari necessità estetiche: consiste nel ricostruire, con metalli o resine, la porzione mancante del dente, che viene poi applicata a questo con speciali sostanze adesive. <strong>4.</strong> Gioco enigmistico consistente nell’introdurre una o più parole spezzate entro un’altra parola, pure spezzata, in modo da ottenere una nuova parola; per es.: <em>FagI0LO</em> (l’<em>ago</em> entra nel <em>filo</em>), <em>DEMOraLIzzaZIONE</em> (<em>razza</em> messa in <em>demolizione</em>). L’intarsio applicato a una frase dà la <em>frase intarsio</em>; per es.: <em>FInte AMMAlate = fiamma latente</em>.</p>

<p><strong>intelligìbile</strong> (o <strong>intellegìbile</strong>) agg. [dal lat. <em>intelligibĭlis</em>, der. di <em>intelligĕre</em> (o <em>intellegĕre</em>) «intendere»]. – Che può essere conosciuto e compreso con l’intelletto: <em>verità i</em>., o <em>non i</em>., <em>all’uomo</em>. Più comunem., di cosa che è accessibile all’intelligenza, che può essere chiaramente intesa (anche attraverso i sensi): <em>discorso</em>, <em>teoria</em>, <em>dottrina i</em>.; <em>principî facilmente i</em>.; <em>distinzioni</em>, <em>sottigliezze poco i</em>.; <em>il testo</em>, <em>il verso non mi riesce i</em>. (per estens., anche riferito alla persona: <em>autore</em>, <em>scrittore</em>, <em>poeta</em>, <em>oratore poco i</em>.); <em>ha usato un linguaggio semplice e i</em>. <em>da tutti</em>; <em>scrittura</em>, <em>voce</em>, <em>suono abbastanza i</em>.; <em>un’audizione radiofonica scarsamente i</em>. <em>per i disturbi atmosferici</em>. Nel linguaggio filos., è spesso sostantivato con valore neutro e con riferimento a ciò che può essere compreso con il solo intelletto: <em>l’i</em>. <em>e il sensibile</em>; <em>il mondo</em>, <em>la sfera dell’intelligibile</em>. ◆ Avv. <strong>intelligibilménte</strong>, in modo da poter essere compreso o inteso: <em>scrivere</em>, <em>parlare</em>, <em>pronunciare intelligibilmente</em>.</p>

<p><b>interlocuzióne</b> s. f. [dal lat. interlocutio -onis, der. di interlŏqui «interloquire»]. – 1. non com. L’interloquire, il prender parte a un dialogo; le parole stesse pronunciate da chi interviene in una conversazione, in una discussione e sim.: la sua i. è stata inopportuna. 2. Nel linguaggio giur. del passato, intervento del giudice in corso di causa con provvedimento a carattere ordinatorio e non decisorio (sinon. di sentenza interlocutoria).</p>

<p><strong>interpèllo</strong> s. m. [der. di <em>interpellare</em>]. – Nella pratica giudiziaria civile, domanda, richiesta, interrogazione, limitatamente alle frasi: <em>i</em>. <em>della parte che ha prodotto la scrittura</em>, con cui si indica l’obbligo del giudice, quando in un giudizio civile sia stata proposta querela di falso, di interpellare la parte che ha prodotto il documento chiedendo se intenda valersene in giudizio; e <em>prova per interpello</em>, costituita dall’interrogatorio della parte.</p>

<p><b>interrelatoagg</b> agg [comp. di <em>inter</em>- e lat. <em>relatus</em>, part. pass. di <em>referre</em> «riferire», formato su <em>interrelazione</em> e sul modello dell’ingl. <em>interrelated</em>], letter. – Che si trova in reciproca relazione con altri oggetti o elementi: <em>fatti</em>, <em>fenomeni</em>, <em>sistemi interrelati</em>.</p>

<p><b>intrìnseco</b> (ant. <b>intrìnsico</b>) agg. [dal lat. <i>intrinsĕcus</i>, avv., «all’interno», comp. di <i>*intrim</i> (affine a <i>intra</i> «dentro») e <i>sĕcus</i> (v. estrinseco)] (pl. m. -<i>ci</i>, ant. o volg. -<i>chi</i>). – <b>1.</b> Che appartiene alla cosa in sé, che entra nella sua essenza, che procede dalla sua intima natura: <i>qualità</i>, <i>pregi</i>, <i>difetti i</i>. <i>all’oggetto</i> (o <i>nell’oggetto</i>); <i>provare</i>, <i>dimostrare con argomenti i</i>.; <i>meriti i</i>. <i>di una persona</i>, reali, non apparenti o fittizî; <i>agire per virtù i</i>., <i>per i</i>. <i>forza</i>. <i>Valore i</i>. <i>di un oggetto</i>, il valore reale, dato dalla materia di cui è fatto (escluso quindi il pregio che gli aggiunge il lavoro, la sua bellezza, l’antichità, la novità, il valore affettivo, ecc.); di una moneta metallica, soprattutto di metallo prezioso, il valore del metallo stesso, contrapposto al valore nominale; molto spesso sostantivato: <i>d’i</i>. <i>vale poco</i>, <i>ma è un caro ricordo di famiglia</i>; <i>moneta d’i</i>. <i>inferiore al valore nominale</i>. Sostantivato con valore neutro, parte interna ed essenziale, intima natura: <i>guardare all’i</i>. <i>delle cose</i>, o <i>le cose nel loro i</i>.; <i>l’i</i>. <i>d’una questione</i>; come locuz. avv., <i>nell’i</i>., non com., nell’essenza, sostanzialmente. <b>2.</b> Con accezioni specifiche: <b>a.</b> In anatomia, <i>muscolatura i</i>., le formazioni muscolari che fanno parte della struttura anatomica di un organo (per es., l’occhio), e le cui contrazioni ne modificano la forma oppure determinano variazioni dei rapporti reciproci di sue parti. <b>b.</b> In filosofia: <i>principio i</i>. (o <i>causa i</i>.), quello che agisce dall’interno dell’essere (per es., la spontaneità) o contribuisce alla costituzione interna dell’essere (la causa materiale e la causa formale); <i>denominazioni i</i>., o <i>interne</i>, quelle che dipendono dalle qualità essenziali di una sostanza. <b>c.</b> In fisica, detto di grandezze o proprietà relative a un certo sistema le quali dipendono non da circostanze accessorie (come, per es., la scelta di un determinato sistema di riferimento) ma dalla struttura e dalla natura del sistema: <i>momento elettrico i</i>. <i>di un sistema di cariche</i>. <b>d.</b> In matematica, con riferimento a un ente, <i>proprietà i</i>. o <i>interne</i> (in contrapp. a <i>proprietà di immersione</i>), quelle che spettano all’ente di per sé, indipendentemente dal fatto che esso sia immerso in un certo ambiente (per es., la lunghezza di una curva). <b>3.</b> Intimo, molto stretto, in espressioni come <i>amico i</i>., <i>amicizia i</i>.; anche assol., <i>essere i</i>. <i>di uno</i> o <i>con uno</i>, avere con lui grande dimestichezza; talora sostantivato: <i>intrinseco divenni De la più vaga e cara verginella</i> ... (T. Tasso). <b>4.</b> In chimica, vengono dette <i>colloidi intrinseci</i> tutte quelle sostanze (per es., le proteine, l’amido, la gomma) che, poste in contatto con determinati liquidi, passano spontaneamente allo stato disperso formando una soluzione colloidale. ◆ Avv. <b>intrinsecaménte</b>, nella natura intima, nell’essenza, nella sostanza della cosa&nbsp;: <i>le due situazioni</i>, <i>in apparenza diverse</i>, <i>sono intrinsecamente identiche</i>; <i>l’oggetto è di splendida fattura</i>, <i>ma intrinsecamente</i> (cioè nel suo effettivo valore intrinseco) <i>vale poco</i>. In fisica, con riferimento a proprietà verificata all’interno di un corpo: <i>sistema materiale intrinsecamente conservativo</i>, quello in cui le forze ad esso interne costituiscono un campo conservativo (con un potenziale dipendente unicamente dalla mutua distanza fra le particelle).</p>

<p><b>intuitu personae</b> 〈intùitu persòne〉 locuz. lat. (propr. «per riguardo alla persona, in considerazione della persona»). – Espressione di uso comune nel linguaggio del diritto con riferimento a rapporti giuridici costituiti in relazione alle qualità personali di uno dei soggetti (e non, per es., all’ufficio o alla carica da lui ricoperti), ed estesa anche a indicare il trattamento di maggior favore, rispetto a quello normale, che, in un contratto, è riservato a un soggetto in considerazione delle sue attitudini e qualità personali.</p>

<p id="inv"><b>invalére</b> v. intr. [dal lat. <i>invalere</i> «crescere in forze», comp. di in-<sup>1</sup> e <i>valere</i> «aver vigore»] (coniug. come <i>valere</i>; aus. <i>essere</i>). – Acquistare forza; diffondersi e affermarsi nell’uso; si adopera in genere solo la 3a pers., sing. o plur., soprattutto del pass. prossimo e remoto: è invalsa (o invalse) lungamente questa opinione; meno com. al pres.: invalgono anche oggi nel popolo questi pregiudizî. ◆ Part. pass. <b>invalso</b>, anche come agg.: costumi invalsi nei secoli passati; consuetudine ormai invalsa, diffusa, comune.</p>

<p><b>invéro</b> (non com. '<i><b>in véro'</b></i>) avv., letter. – Sinon., meno com., degli avv. <i>davvero</i>, <i>veramente</i> e della locuz. avv. <i>in verità</i>, che si inserisce nella frase per confermare la verità, la realtà di quanto si dice: <i>è i</i>. <i>un’opera meravigliosa</i>; <i>non so i</i>. <i>che cosa rispondere</i>; iron.: <i>belle prodezze</i>, <i>invero!</i> In principio di proposizione o di periodo, con valore di congiunzione, equivale a <i>infatti</i>, <i>in realtà</i>, e introduce un’argomentazione che conferma quanto è detto precedentemente: <i>si tratta di un problema estremamente arduo</i>, <i>e i</i>. <i>non si presentano molte soluzioni</i>.</p>

<p><b>invettiva</b> s. f. [dal lat. tardo <em>invectiva</em> (sottint. <em>oratio</em> «discorso»), femm. sostantivato dell’agg. <em>invectivus</em> «invettivo»]. – Discorso polemico concitato e violento, di accusa, di oltraggio, di acerbo rimprovero, contro persone o cose: <em>pronunciare</em>, <em>lanciare un’i</em>.; <em>un’i</em>. <em>tremenda</em>, <em>furiosa</em>, <em>sanguinosa</em>; talora, soprattutto al plur., frase o espressione di accusa, di oltraggio e sim.: <em>scagliare tremende i</em>.; <em>scacciare con invettive</em>. Anche, scritto fortemente polemico: <em>le i</em>. <em>di Dante contro la curia romana</em>; in partic. (soprattutto nella forma lat. <em>invectiva</em>), componimento letterario in voga nel Trecento e nel Quattrocento: <em>le i</em>. <em>di Poggio Bracciolini contro il Filelfo</em>.</p>

<p><b>inviluppo</b> s. m. [der. di <em>inviluppare</em>]. – In genere, qualsiasi cosa che inviluppa, quindi involgimento, involucro e sim.; anche, insieme di cose inviluppate, avvolte insieme in modo più o meno confuso; fig.: <em>un i</em>. <em>di frasi sconnesse</em>. In botanica, <em>i</em>. <em>fiorale</em>, sinon. di <em>invoglio</em> (v.) <em>fiorale</em>. Nei motori a scoppio raffreddati ad acqua, la parete esterna del cilindro, che racchiude la camicia dove circola l’acqua di raffreddamento. In architettura, con riferimento a una membratura o a un motivo architettonico, <em>superficie d’i</em>. (o semplicem. <em>inviluppo</em>), la superficie di un solido schematico nel quale la membratura o il motivo possono immaginarsi contenuti (per es., una forma tronco-piramidale per un capitello corinzio): ci si riferisce ad essa soprattutto nel restauro degli edifici monumentali per la ricostruzione di parti che non si vogliono imitare nel dettaglio ornamentale, ma solo rievocare nel loro aspetto d’insieme. In elettronica, <em>i</em>. <em>di modulazione</em>, la linea che si ottiene congiungendo i successivi picchi di un’oscillazione modulata in ampiezza. In geometria, <em>i</em>. <em>di una famiglia di curve piane</em>, una curva tale che per ogni suo punto passi una e una sola curva della famiglia data avente in quel punto la stessa tangente dell’inviluppo.</p>

<p><b>inviso</b> /in'vizo/ agg. [dal lat. <i>invisus</i>, der. di <i>invidēre</i> "guardare biecamente, invidiare"]. - [che è guardato con avversione o odio, con la prep. a: un provvedimento i.] ≈ aborrito (da), detestato (da), odiato (da). ↓ malaccetto (da), malvisto (da), sgradito (da). ↔ benvisto (da), caro, gradito.</p>

<p><b>involuto</b> agg. [dal lat. involutus, part. pass. di involvĕre «involgere»]. – 1. In senso proprio, letter. o ant., involto, avvolto tutt’intorno, anche con valore participiale: Tragge Marte vapor di Val di Magra Ch’è di torbidi nuvoli involuto (Dante); per recargli nel nome d’un’amante incognita un dono i. (D’Annunzio), nascosto entro un involucro. 2. Più com., in senso fig., inviluppato, contorto, intricato e perciò oscuro, detto soprattutto del modo di scrivere, di esprimersi: un periodare i.; stile i.; concetti espressi in forma molto involuta. Meno spesso, questione, faccenda i., complessa, imbrogliata. 3. In botanica, detto della prefogliazione, quando le foglie presentano il bordo ripiegato all’interno verso la pagina superiore, come per es. nelle ninfee.</p>

<p id="ip"><strong>iperbòlico</strong> agg. [dal lat. tardo <em>hyperbolĭcus</em>, gr. ὑπερβολικός (soltanto nel sign. 1)] (pl. m. -<em>ci</em>). – <strong>1.</strong> Dell’iperbole, che costituisce iperbole, o fa uso di iperboli: <em>frase</em>, <em>espressione i</em>.; <em>una comparazione i</em>.; <em>linguaggio</em>, <em>stile iperbolico</em>. Per estens., esagerato, eccessivo, smisurato: <em>lodi</em>, <em>promesse i</em>.; <em>chiedere una cifra i</em>.; e fig.: <em>un’ornamentazione i</em>.; <em>un’impresa iperbolica</em>. <strong>2.</strong> Che ha relazione con la curva dell’iperbole o con l’equazione che la rappresenta. <strong>a.</strong> In matematica: <em>ente i</em>., ente di cui una qualsiasi proprietà essenziale sia collegata con un’equazione di secondo grado avente radici reali e distinte; <em>curva i</em>., lo stesso che <em>iperbole di ordine superiore</em>; con riferimento a una superficie, <em>punto i</em>., punto tale che il relativo piano tangente intersechi la superficie secondo una linea avente in quel punto un punto doppio nodale. <em>Geometria i</em>., geometria non euclidea nella quale da un punto esterno a una retta in un piano si possono condurre due parallele, e nella quale la somma degli angoli di un triangolo è minore di 180°. <strong>b.</strong> Nella navigazione aerea e marittima, detto di alcuni sistemi di radionavigazione che si valgono di radiosegnali emessi da un certo numero di coppie di stazioni trasmittenti fisse opportunamente dislocate a terra così che, da bordo, mediante un adatto ricevitore, si misura la differenza fra i tempi impiegati dai due segnali: il luogo dei punti nei quali tale differenza ha un certo valore è un’iperbole. <strong>c.</strong> In astronautica, è detta <em>velocità i.</em> la velocità che un veicolo spaziale deve avere per allontanarsi indefinitamente dalla Terra lungo un ramo di iperbole avente uno dei fuochi nel centro della Terra. ◆ Avv. <strong>iperbolicaménte</strong>, per iperbole, facendo uso di iperboli: <em>parlare iperbolicamente</em>; in modo esagerato, eccessivo: <em>un prezzo iperbolicamente alto</em>.</p>

<p><b>ipotènar</b> (o ipotènare; non com. ipotenàr o ipotenàre, influenzati dal fr. hypothénar) s. m. [dal gr. ὑποϑέναρ, comp. di ὑπό «sotto» e ϑέναρ «palmo della mano»]. In anatomia, la prominenza, di forma quasi cilindrica, situata nella regione mediale del palmo della mano, in corrispondenza della radice del mignolo; la sua massa carnosa è data dai muscoli che dal carpo vanno al mignolo.</p>

<p><b>ipso-</b> [dal gr. ὕψος «altezza, sommità, il punto più elevato»]. – Primo elemento di parole composte della lingua dotta o della terminologia scientifica, con i varî sign. che aveva la parola in greco.</p>

<p><b>ipsocròmo</b> agg. [comp. di <i>ipso</i>- e -<i>cromo</i>]. – In chimica, di atomo o radicale che, introdotto nella molecola di una sostanza colorata, ne rende il colore visibilmente più chiaro (<i>effetto ipsocromo</i> o anche <i>ipsocròmico</i>) spostandone lo spettro di assorbimento verso lunghezze d’onda minori; si contrappone a <i>batocromo</i>.</p>

<p><b>ipsofila</b> (dal greco ύψος = altezza, cima e φιλέιν = amare) In ecologia, l’esclusività o l’elettività di organismi vegetali o animali per le grandi altitudini montane.</p>

<p><b>ipsometrìa</b> s. f. [comp. di ipso- e -metria]. – Tecnica mediante la quale la misurazione dell’altitudine di un luogo viene ricondotta a una misurazione di pressione atmosferica, effettuata, in partic., con l’ipsometro (e in tal caso si chiama ipsometria anche l’insieme delle nozioni relative a questo strumento); dal valore della pressione atmosferica si risale all’altitudine mediante la formula ipsometrica (v. ipsometrico).</p>

<p><b>ironia</b> /ironìa/ s. f. [dal lat. <i>ironīa</i>, gr. εἰρωνεία «dissimulazione, ironia», der. di εἴρων -ωνος «dissimulatore, finto»]. – 1. In origine, finzione (e insieme anche interrogazione): questo sign. si conserva solo nell’espressione i. socratica, con cui si riassume il procedere speculativo di Socrate, che, dichiarandosi ignorante, chiede lumi all’altrui sapienza, per mostrare come quest’ultima si riveli in effetti inferiore al suo stesso «sapere di non sapere». 2. Nell’uso com., la dissimulazione del proprio pensiero (e la corrispondente figura retorica) con parole che significano il contrario di ciò che si vuol dire, con tono tuttavia che lascia intendere il vero sentimento: fare dell’i.; parlare con i.; cogliere l’i. di una frase, di un’allusione; non s’accorse dell’i. delle mie parole. Può avere lo scopo di deridere scherzosamente o anche in modo offensivo, di rimproverare bonariamente, di correggere, e può essere anche una constatazione dolorosa dei fatti, di una situazione, ecc.; ci può essere perciò un’i. bonaria, lieve, fine, sottile, arguta, faceta, o un’i. amara, fredda, beffarda, pungente, crudele, ecc. (v. anche sarcasmo). Esempî d’ironia sono le frasi comuni: «Ma bravo!», «Ma benissimo!», «Bella figura!», «Che occhio!» o «Che mira!» (a chi per es. colpisce molto lontano dal bersaglio), «Ma sai che sei proprio carino quando mostri la lingua!», o le espressioni «quella buona lana», «quella perla di galantuomo» e simili. Un’ironia è il verso dantesco: «Vieni a veder la gente quanto s’ama!», nel canto VI del Purgatorio (v. 115), e nello stesso canto tutta l’apostrofe a Firenze: «Fiorenza mia, ben puoi esser contenta Di questa digression che non ti tocca ...» (vv. 127-151). Ironia può essere anche l’atteggiamento d’uno scrittore che investa tutta quanta la sua opera; si parla così dell’i. del Parini, alludendo al suo poema Il giorno; e di i. ariostesca, per indicare il tono particolare con cui l’Ariosto presenta i personaggi e le situazioni del Furioso, il sorriso con cui si mostra attratto dal suo mondo fantastico e nello stesso tempo cosciente della sua irrealtà. 3. a. Con riferimento al teatro greco, i. tragica, il presagio della catastrofe, che sembra essere contenuto nelle parole, dette senza intenzione, di un personaggio. b. In molti casi, il sign. della parola si avvicina a quello di beffa, derisione, scherzo crudele o maligno o insultante: la sua promessa è un’i., quando sia evidente che non potrà essere mantenuta; offrire pochi centesimi a chi ha fame è un’ironia. Comuni, in senso fig., le locuz. i. della vita, della sorte, del destino, accennando a gravi delusioni patite, al rovesciarsi improvviso di una situazione lieta, e simili.</p>

<p><b>irredentismo</b> s. m. [der. di irredento]. Ogni movimento politico-culturale, a carattere nazionalistico, tendente a riunire alla madrepatria quei territorî e quelle popolazioni che si ritengono ad essa legati per razza, lingua, storia e civiltà ma che sono politicamente incorporati in uno stato straniero. In partic., in senso storico, il movimento italiano tendente a riunire allo stato unitario, come sviluppo del Risorgimento, i territorî geograficamente o per storia, lingua, cultura appartenenti all’Italia (Trentino-Alto Adige, Venezia Giulia, Fiume, Dalmazia) rimasti soggetti all’Austria dopo la terza guerra d’indipendenza (1866).</p>

<p><b>irredènto</b> agg. [comp. di <i>in</i>-<sup>2</sup> e <i>redento</i>]. – Non redento; in partic., in senso politico, di territorî o popolazioni non ancora riunite alla madrepatria e soggette a dominio straniero; per antonomasia, delle terre (Trentino-Alto Adige, Venezia Giulia, Fiume, Dalmazia) e delle popolazioni rimaste soggette all’Austria dopo la terza guerra d’indipendenza (1866). Come sost., abitante di territorî irredenti: <i>gli i</i>. <i>del Trentino</i>-<i>Alto Adige</i>.</p>

<p><b>irretire</b> (ant. <b>inretire</b>) v. tr. [dal lat. <i>irretire</i>, der. di <i>rete</i> «rete»] (<i>io irretisco</i>, <i>tu irretisci</i>, ecc.). – In senso proprio, non com., catturare con la rete: <i>i</i>. <i>i pesci</i>. Più spesso fig., impigliare, inviluppare come in una rete: <i>S’io fui del primo dubbio disvestito Per le sorrise parolette brevi</i>, <i>Dentro ad un nuovo più fu’ inretito</i> (Dante); è termine specifico nel diritto canonico: <i>sacerdote irretito nella</i> (o <i>da</i>) <i>censura</i>, a cui sia stata inflitta una pena ecclesiastica (scomunica, interdetto, sospensione). In partic., attrarre a sé o sedurre con arte, con inganno, abbindolare, imbrogliare: <i>fu irretito da quella donna</i>; <i>i</i>. <i>con lusinghe</i>; <i>i</i>. <i>gli sciocchi con vane parole</i>; <i>compor fittizie parole</i>, <i>le quali lacci sono ad irretire gli uomini di pura fede</i> (Boccaccio).</p>

<p><b>irsuto</b> = agg. [dal lat. <i>hirsutus</i>, forse affine a <i>hirtus</i> «irto»]. – Folto di peli ispidi e lunghi: <i>capo</i>, <i>mento i</i>.; <i>barba</i>, <i>ciglia irsute</i>. Più genericam., coperto di peli, peloso: <i>un uomo i</i>.; <i>petto irsuto</i>. Per estens., in botanica, detto di organo vegetale coperto di peli lunghi, fitti e flessibili (per es., il picciolo della fragola). Fig., poet., irto: <i>la balena rompe Ne la polar contrada i ghiacci i</i>. (Mascheroni); <i>Ansanti li vede quai trepide fere</i>, <i>Irsuti per tema le fulve criniere</i> (Manzoni); riferito a persona, non com., ruvido, aspro, rozzo.</p>

<p><b>isba</b> (o <b>isbà</b>) s. f. [adattam. del russo <i>izba</i>, ant. <i>istŭba</i>, forse dal germ. <i>*stuba</i>, cfr. ted. <i>Stube</i> e ital. <i>stufa</i>]. – Caratteristico tipo di abitazione rustica russa di tronchi d’albero, con tetto spiovente o piatto, costituita da un unico ambiente diviso da paraventi e leggeri tramezzi e riscaldato da una grande stufa in muratura sulla quale vi è anche posto per dormire.</p>

<p><b>isoipsa</b> s. f. [comp. di iso- e del gr. ὕψος «altezza»]. – In genere, luogo dei punti di una superficie che si trovano a uguale livello (è detta anche curva di livello). In partic., linea che, nella rappresentazione topografica di terreno, congiunge tutti i punti che hanno uguale altezza sul livello del mare; la proiezione sul piano della carta delle isoipse tracciate per diverse quote equidistanti fornisce una evidente rappresentazione dell’andamento altimetrico del terreno.</p>

<p><b>iṡoplèto</b> agg. [comp. di <i>iso</i>- e gr. πλῆϑος «quantità»]. – Nella rappresentazione grafica di funzioni (grandezze fisiche, e simili), riferite a un sistema di assi cartesiani ed espresse da un’equazione, <i>linea i</i>. (o assol. <i>isopleta</i> s. f.), la linea che sul piano <i>xy</i> è il luogo dei punti cui corrisponde un fissato valore (<i>quota dell’isopleta</i>), in cui cioè la funzione ha il medesimo valore; sono isoplete gran parte dei nomogrammi, le isoterme di un gas, vari diagrammi statistici.</p>

<p><b>ispido</b> /ìspido/ agg. [dal lat. hispĭdus, voce di origine sconosciuta]. – Detto dei peli, quando sono duri, ruvidi, irti: una barba i.; setole ispide. Per estens., di ciò che è coperto di peli ispidi, o anche di aculei, e sim.: un mento i.; l’i. istrice; i. dumi (Petrarca); in botanica, di organo provvisto di peli rigidi, pungenti (per es., il fusto e le foglie di alcune boraginacee). Fig., di persona, scontroso, intrattabile; più raram. di cose astratte: un i. argomento, arduo, difficile a trattare, irto di difficoltà.</p>

<p><b>isto-</b> [dal gr. ἱστός «tessuto»; lat. scient. histo- and λόγος scienza]. – Primo elemento di parole composte della terminologia scientifica, che indica relazione con tessuti organici. V. anche istio-.</p>

<p><b>istogramma</b> s. m. [comp. del gr. ἱστός «trama» e -<i>gramma</i>] (pl. -<i>i</i>). – Tipo di diagramma cartesiano, detto anche <i>i.</i> o<i> diagramma a barre</i> o <i>a colonne</i>, al quale si ricorre, spec. a scopi statistici, quando l’intervallo di definizione della variabile indipendente è diviso, intrinsecamente o artificialmente, in sottointervalli, di ampiezza uguale oppure disuguale, in ognuno dei quali sia la variabile indipendente che quella dipendente sono o possono essere ritenute costanti; si ottiene una figura costituita da una serie di rettangoli adiacenti, aventi la base sull’asse delle ascisse e di altezza disuguale; il profilo superiore costituisce un <i>diagramma a gradini</i> della variabile dipendente. Con sign. più generico, ogni diagramma (<i>areogramma</i>) in cui valori di una o più grandezze sono espressi da figure geometriche le cui aree sono proporzionali a quei valori.</p>

<p><b>istologia</b> s. f. [comp. di isto- e -logia]. – Ramo delle discipline biologiche che studia la struttura microscopica e ultramicroscopica dei tessuti e degli organi animali e vegetali, dal punto di vista morfologico, istochimico e delle attività funzionali da essi esplicate. I. patologica, lo studio delle alterazioni dei tessuti, sinon. di istopatologia.</p>

<p><b>Iulo</b> (o Giulio; lat. Iulus o Iullus) Secondo nome di Ascanio, che permetteva di dare alla gente Giulia un eponimo nella diretta discendenza di Enea</p>

<section aria-label="End">
<a href="h.html">«H</a>
<p><a href="../index.html">Index</a><br><a href="i.html">Top</a></p>
<a href="l.html">L»</a>
</section>

</article>

</body>
</html>
