<!DOCTYPE html>
<html lang="it">
<head>
	<meta charset="utf-8">
	<meta name="viewport" content="width=device-width, initial-scale=1.0">
	<meta name="description" content="S">
	<title>S</title>
	<link rel="stylesheet" type="text/css" href="../../../style.css" media="screen">
</head>

<body>

<nav>
	<ul>
		<li><a class="navbar" href="../../../index.html">Home</a></li>
		<li><a class="navbar" href="../index.html">Index</a></li>
	</ul>
</nav>

<article>

<h1>S</h1>

<p><a href="a.html">A</a>, <a href="b.html">B</a>, <a href="c.html">C</a>, <a href="d.html">D</a>, <a href="e.html">E</a>, <a href="f.html">F</a>, <a href="g.html">G</a>, <a href="h.html">H</a>, <a href="i.html">I</a>, <a href="l.html">L</a>, <a href="m.html">M</a>, <a href="n.html">N</a>, <a href="o.html">O</a>, <a href="p.html">P</a>, <a href="q.html">Q</a>, <a href="r.html">R</a>, <a href="s.html#sb">SB</a>, <a href="s.html#sch">SCH</a>, <a href="s.html#sci">SCI</a>, <a href="s.html#se">SE</a>, <a href="s.html#si">SI</a>, <a href="s.html#sm">SM</a>, <a href="s.html#so">SO</a>, <a href="s.html#sp">SP</a>, <a href="s.html#sq">SQ</a>, <a href="s.html#su">SU</a>, <a href="s.html#sur">SUR</a>, , <a href="s.html#st">ST</a>, <a href="t.html">T</a>, <a href="u.html">U</a>, <a href="v.html">V</a>, <a href="x.html">X</a>, <a href="y.html">Y</a>, <a href="z.html">Z</a></p>

<p><b>sabaudo</b> /sabàudo/ agg. [dal lat. tardo Sapaudus, Sabaudus, abitante della Sabaudia cioè della Savoia, regione storico-geografica della Francia sud-orientale]. – Della Casa Savoia (o Casa Sabauda), la dinastia che ha regnato in Italia dalla costituzione del Regno d’Italia (1861) fino all’istituzione della Repubblica (1946): monarchia s.; stemma s.; tradizioni sabaude.</p>

<p><b>sacrilego</b> /sacrìlego/ agg. [dal lat. <i>sacrilĕgus</i>, originariamente «ladro di cose sacre», comp. di sacra «oggetti sacri» e legĕre «raccogliere, portare via»] (pl. m. -ghi). – 1. Che ha commesso o commette un sacrilegio: un ladro, un profanatore s.; mani s.; con tono sarcastico: ed egli audace Con s. piè lanciolla [la cagnetta] (Parini). Come s. m. (f. -a), autore, responsabile di un sacrilegio: la giusta punizione di un sacrilego. 2. Offensivo, irriverente verso istituzioni sacre: un gesto, un atto s.; parole s.; per estens., empio, scellerato: Ahi! Qual d’essi il s. brando Trasse il primo il fratello a ferire? (Manzoni); lingua s., anche, con uso iperb., maledica. 3. Di sacramento amministrato da persona priva della prescritta investitura, o ricevuto senza la necessaria sincerità di fede e volontà: confessione, comunione s.; analogam., con sign. più ampio, rito s., profanato nella sua sacralità dal celebrante o dai fedeli. ◆ Avv. sacrilegaménte, in modo sacrilego: spogliare, deturpare sacrilegamente un tempio.</p>

<p><b>sadismo</b> s. m. [dal fr. <i>sadisme</i>, termine che lo psichiatra ted. R. von Krafft-Ebing coniò nel 1869 per designare questa anomalia psicosessuale, derivandolo dal nome del marchese D.-A.-F. de Sade (1740-1814), scrittore francese, autore di opere caratterizzate da un erotismo particolarmente crudele]. – <b>1.</b> Condizione psichica che riguarda la sfera della psicosessualità e che si manifesta con la necessità di associare l’eccitazione e l’appagamento sessuali con stati di dolore, umiliazione e sim., del partner. <b>2.</b> Per estens., crudeltà mentale fine a sé stessa, consistente nel gusto sottile di fare e vedere soffrire gli altri, di punzecchiarli e tormentarli con parole o azioni che irritino o comunque mettano a disagio senza alcuna necessità e giustificazione: <i>è s. puro darmi tutti questi particolari sgradevoli senza che io te li abbia richiesti!</i>.</p>

<p><b>saffico</b> /sàffico/ agg. [dal lat. <i>Sapphĭcus</i>, gr. Σαπϕικός, der. di Σαπϕώ, Saffo] (pl. m. -ci). – 1. Relativo a Saffo, poetessa greca di Lesbo (fine sec. 7° - prima metà sec. 6° a. C.), e alla sua opera: la poesia s., la lirica saffica. 2. Nella metrica classica, detto di metri lirici prediletti da Saffo, ma usati anche da altri poeti: endecasillabo s., verso di undici sillabe (schema: –́⌣–́⌣̅–́⌣⌣–́⌣–́⌣̲), probabilmente formato in origine dall’associazione di un ditrocheo e un aristofanio; verso s. maggiore (o più comunem., come s. m., s. maggiore), nella metrica oraziana, endecasillabo saffico aumentato di un coriambo, inserito dopo il ditrocheo (schema: –́⌣–́⌣̅–́⌣⌣–́–́⌣⌣–́⌣–́⌣̲); strofe s., costituita da tre endecasillabi saffici seguiti da un adonio, ripresa dai poeti ellenistici e, tra i latini, da Catullo e da Orazio; ode s. (o, come s. f., una saffica), di uso abbastanza frequente nella poesia italiana tra la fine dell’Ottocento e il primo Novecento (grazie al suo recupero da parte di Carducci e Pascoli), che cerca di riprodurre, con la successione di tre endecasillabi più un quinario o un settenario, la cadenza della strofe saffica greca. 3. Sinon. di lesbico: amori s.; pratiche s.; sostantivato al femm., sinon. raro di lesbica.</p>

<p><b>saltimbanco</b> (non com. saltambanco) s. m. [da saltare in banco, cioè sui banchi] (pl. -chi). 1. Acrobata, giocoliere che si esibisce in pubblico (un tempo nelle piazze, oggi spec. nei circhi o in spettacoli di varietà), eseguendo giochi di agilità, di forza, di destrezza: una compagnia, uno spettacolo di s.; da borghese faceva il s. in un circo equestre, conosceva mille giochetti e nella tana teneva allegri tutti con quello che sapeva fare e con delle uscite che facevano ridere (Mario Rigoni Stern). 2. fig., spreg. Chi esercita una professione, un’attività, un’arte cercando soprattutto di soddisfare i proprî interessi, di mettersi in mostra, di raggiungere il successo personale, con assoluta mancanza di serietà e credibilità: è un s. della politica; anco la letteratura ha i suoi saltimbanchi; e ne ha tra i professori la scienza (Tommaseo).</p>

<p><b>sansa</b><sup>1</sup> s. f. [lat. <i>sampsa</i>]. – Residuo dell’estrazione, per pressione, dell’olio dalle olive, costituito dalle bucce, dai nòccioli e dalla polpa pressati, contenente ancora dall’1% all’8% di olio e usato per un’ulteriore estrazione o, previa eliminazione delle parti legnose, come mangime per il bestiame. <i>Olio di s. greggio</i>, liquido di colore dal verde al bruno, di odore particolare e di elevata acidità, estratto dalle sanse mediante solventi (un tempo solfuro di carbonio, ora esano, benzina, trielina, ecc.), usato in saponeria o, dopo opportuna raffinazione, come olio commestibile, messo in commercio, previa aggiunta di un po’ di olio di oliva vergine, con la denominazione <i>olio di sansa di oliva</i>; la sansa esausta può essere usata come combustibile.</p>

<p id="sap"><b>sapa</b> s. f. [lat. <i>sapa</i>, forse affine a <i>sapĕre</i> «aver sapore», <i>sapĭdus</i> «saporito»]. – Mosto cotto e concentrato per ebollizione, usato un tempo (e ancor oggi in alcune regioni) come condimento: <i>In casa mia mi sa meglio una rapa Ch’io cuoca</i>,<i> e cotta ... spargo poi di aceto e sapa</i> (Ariosto); <i>metti la s. nel vino del mietitore!</i> (D’Annunzio).</p>

<p><b>sapido</b> /sàpido/agg. [dal lat. tardo <i>sapĭdus</i>, der. di <i>sapĕre</i> «aver sapore»], letter. – 1. Che ha sapore, che è ricco di gusto: una s. pietanza; cibi s.; vino s., di sapore pieno e gradevole. 2. In senso fig., caratterizzato da arguzia, da vivo senso dell’umorismo: un s. raccontino; barzellette s.; i particolari della storia sono piuttosto s.; conosceva molti fatterelli segreti e sapidi (Tomasi di Lampedusa); con riferimento a persona, che, nel parlare o nello scrivere, si mostra arguto e spiritoso: un conversatore, uno scrittore sapido. ◆ Avv. sapidaménte, in modo sapido, quasi esclusivam. in senso fig.: mi raccontò molto sapidamente l’accaduto.</p>

<p><b>sapro-</b> [dal gr. σαπρός «putrido, marcio»]. – Primo elemento di parole composte, formate modernamente nel linguaggio scient. italiano e latino, che indica putrefazione, sostanze organiche in decomposizione o già decomposte, talora con riferimento più preciso a cadavere.</p>

<p><b>saprofagìa</b> s. f. [der. di <i>saprofago</i>]. – In biologia, condizione di vita degli organismi saprofagi.</p>

<p><b>sapròfago</b> agg. [comp. di <i>sapro-</i> e <i>-fago</i>] (pl. m. <i>-gi</i>). – In biologia, di organismo che si nutre di sostanze organiche in via di decomposizione.</p>

<p><b>sapròfilo</b> agg. [comp. di <i>sapro-</i> e <i>-filo</i>]. – In biologia, di organismo che trova l’ambiente adatto alla propria vita nelle sostanze organiche in decomposizione.</p>

<p><b>sapròfita</b> s. f. [comp. di <i>sapro-</i> e <i>-fita</i>]. – In botanica, pianta saprofita (v. saprofito).</p>

<p><b>sapròfito</b> agg. e s. m. [comp. di <i>sapro</i>- e <i>-fito</i>]. – In biologia, di organismo animale o vegetale (privo di clorofilla) che si nutre a spese di sostanze organiche in decomposizione; sono tali molti batterî e funghi.</p>

<p><b>sardònico</b> agg. [dal lat. <i>sardonius</i> o <i>sardonĭcus</i>; in greco l’agg. σαρδάνιος per indicare un «riso amaro e sarcastico» s’incontra già in Omero (<i>Odissea</i> XX, 302); più tardi, fu messo in relazione con la smorfia facciale somigliante al riso provocata dall’ingestione dell’<i>herba sardonia</i> (v. <span>sardonia</span>), e assunse le forme σαρδόνιος o σαρδώνιος e σαρδονικός o σαρδωνικός] (pl. m. <i>-ci</i>). – <b>1.</b> <i>Riso s.</i>, che esprime un sarcasmo amaro e maligno, una derisione sprezzante, offensiva e provocatoria; per estens., <i>ghigno s.</i>, <i>tono s.</i>; <i>faccia</i>, <i>espressione s.</i>; <i>frasi</i>, <i>parole s.</i>; <i>la sua voce vecchia</i>,<i> familiare ...</i>,<i> suonò sardonica</i> (Vittorini). Sostantivato, con valore neutro: <i>aveva un non so che di s. in ogni sua parola</i> (Manzoni). <b>2.</b> In medicina, <i>facies s.</i>, aspetto caratteristico del viso che simula il riso, riscontrabile nel tetano per la contrattura dei muscoli facciali. ◆ Avv. <b>sardonicaménte</b>, con espressione sardonica, con amaro sarcasmo: <i>ridere</i>, <i>ghignare sardonicamente.</i></p>

<p><b>sartorio</b> /sartòrio/ = s. m. [dal lat. scient. <i>sartorius</i>, der. del lat. tardo <i>sartor -ōris</i> «sarto»]. In anatomia, muscolo della regione anteriore e laterale della coscia che, contraendosi, abduce, fa ruotare lateralmente e flette la coscia, e piega la gamba (consente cioè il tipico atteggiamento del sarto per sorreggere la stoffa quando cuce).</p>

<p><b>satira</b> /sàtira/ s. f. [dal lat. <i>satŭra</i>, femm. dell’agg. <i>satur</i> «pieno, sazio» e per estens. «vario, misto» (anche, con valore negativo, «confuso»), secondo antiche interpretazioni connesso con la lanx satura, il piatto di primizie offerto ritualmente agli dèi, secondo altri legato all’etrusco satir «parola, discorso»; le varianti saty̆ra e poi satĭra, dalle quali deriva la forma ital. del vocabolo, si diffusero, già in epoca imperiale, per accostamento arbitrario al gr. σάτυρος «satiro1»]. – 1. a. Genere letterario originale della letteratura latina, inaugurato storicamente da Ennio nella forma di miscellanea poetica in vario metro su argomenti diversi (favole, riflessioni morali, ecc.) e sviluppatosi in seguito in due filoni fondamentali: la s. esametrica, codificata da Lucilio, caratterizzata da forte aggressività anche politica, tematiche spesso licenziose, linguaggio quotidiano ed esplicito e alla quale si ispirarono in età augustea Orazio e nei secoli successivi Persio e Giovenale (con i quali il genere si cristallizza come luogo di aspra censura dei costumi individuali); e la s. menippea, il cui nome deriva da Menippo di Gadara, esponente della letteratura e della filosofia cinico-stoica, nella quale si combinavano prosa e poesia, talora con la presenza di parti dialogate e con la tendenza a introdurre nella riflessione morale elementi fantastici e parodie ironiche, inaugurata a Roma da Terenzio Varrone e alla quale sono ricondotte opere come l’Apokolokyntosis di Seneca il giovane e il Satyricon di Petronio. Si ha inoltre notizia di una satira (o satura) drammatica, forma primitiva e poco elaborata di spettacolo, caratterizzata da varietà di argomenti e ritmi e prob. connessa con rituali magico-religiosi, che sarebbe stata diffusa a Roma, secondo la testimonianza di Tito Livio, prima dell’avvento del teatro ispirato a modelli greci. b. Composizione poetica che evidenzia e mette in ridicolo passioni, modi di vita e atteggiamenti comuni a tutta l’umanità, o caratteristici di una categoria di persone o anche di un solo individuo, che contrastano o discordano dalla morale comune (e sono perciò considerati vizî o difetti) o dall’ideale etico dello scrittore: le s. di Ariosto, di Alfieri. c. Con valore collettivo, il complesso dei componimenti satirici di una letteratura, di un’età, di un poeta, di un ambiente: la s. romana; la s. classica, moderna; la s. di Giovenale, di Giusti, di Belli. Con sign. più astratto, il genere letterario della satira: l’origine, lo sviluppo della satira; relativamente al carattere, ai fini, al tono che informano non singoli componimenti ma la composizione in genere: s. personale, impersonale, generica; s. aspra, acerba, amara, mordace; la s. bonaria di Orazio; la s. pacata e sorridente del Parini. 2. estens. a. Scritto, opera letteraria o artistica, vignetta, discorso, atto o atteggiamento che riveste, sia pure parzialmente e in modo non esplicito, carattere e intenti satirici: la «Mandragola» del Machiavelli è una s. dell’ignoranza, della vanità e della superstizione; questa commedia vuol essere una s. della chiusa mentalità burocratica; il suo modo di fare così affettato e cerimonioso voleva essere proprio una s. del loro ambiente frivolo e mondano. b. L’attività stessa del satireggiare, in qualsiasi modo si esplichi: s. di costume, sociale; s. politica, contro uomini e istituzioni politiche, attuata soprattutto attraverso giornali umoristici, libelli polemici, spettacoli televisivi e sim.: il suo spirito era portato naturalmente alla satira; usare le armi della s.; fare oggetto di s., mettere in s., rappresentare o descrivere (persone, situazioni, difetti, ecc.) in modo da rilevarne, spesso in modo caricaturale, gli aspetti negativi (con lo stesso sign., fare la s., di qualcuno o di qualche cosa). ◆ Dim. satirétta; spreg. satirùccia; pegg. satiràccia (tutti e tre soprattutto nel sign. 1).</p>

<p><b>sàtrapo</b> (raro <b>sàtrape</b>; ant. <b>sàtrapa</b>, ant. e poet. <b>satràpo</b>) s. m. [dal lat. <i>satrăpes</i> o <i>satrăpa</i> o <i>satraps -ăpis</i>, gr. σατράπης, adattam. dell’iranico <i>*khshathra-pa-</i>, comp. di <i>*khshathra-</i> «regno» (cfr. pers. mod. <i>shahr</i> «città») e tema di <i>*pāti</i> «egli protegge»]. – <b>1. a.</b> Governatore di una provincia dell’antico impero persiano, con ampî poteri politici, amministrativi e militari. <b>b.</b> Per estens., monarca di un paese orientale: <i>Anzi nuocer parea molto più forte A re</i>, <i>a signori</i>, <i>a principi</i>, <i>a satràpi</i> (Ariosto); <i>Mariterò le mie dolci sorelle Ai sàtrapi dell’Asia spaziosa</i> (D’Annunzio). <b>2.</b> fig. Persona, investita di un certo potere, che ostenta e fa pesare la sua autorità, che esercita il suo ufficio con grande sussiego, dandosi un’importanza sproporzionata alla carica: <i>certi sàtrapi dell’istruzione pubblica</i> (Carducci); anche, persona che vive tra gli agi e le ricchezze: <i>fare il s.</i>; <i>condurre una vita da satrapo.</i> ◆ Il femm. <i>satrapéssa</i> indica, più che la moglie di un satrapo, una donna troppo autoritaria.</p>

<p><b>Saxa Rubra</b> Nome latino di una località alle porte di Roma sulla Via Flaminia, così chiamata dalle sue rocce di tufo rossastro. Vi si sarebbe svolta, secondo una notizia antica da molti studiosi moderni confutata, la fase decisiva della battaglia tra Costantino e Massenzio (312 d.C.).</p>

<p id="sb"><b>sbarazzino</b> s. m. e agg. (f. <em>-a</em>) [forse der. di <em>sbarazzare</em>]. – <strong>1.</strong> s. m. Bambino o ragazzo vivace e irrequieto, che si comporta con scarso senso del dovere e con poco rispetto delle convenienze sociali e morali (il termine ha tono più affettuoso che di riprovazione): <em>è uno s.</em>,<em> ogni tanto ne fa una delle sue</em>; <em>non si sa mai che cosa possa combinare quello s.</em>; <em>quella ragazza ha proprio un’aria da sbarazzina.</em> <strong>2.</strong> agg. Da sbarazzino, proprio di uno sbarazzino o di una sbarazzina: <em>atteggiamento</em>, <em>sguardo s.</em>; <em>avere delle maniere s.</em>; <em>che occhi s.!</em>; per estens.: <em>pensò in francese come faceva quando le sue cogitazioni si sforzavano di essere s.</em> (Tomasi di Lampedusa); è in uso la locuz. avv. <em>alla sbarazzina</em>, soprattutto nella frase <em>portare il cappello alla sbarazzina</em>, inclinato all’indietro e da una parte, sulle ventitré: <em>aveva in capo uno stinto berretto militare ... portato un po’ alla sbarazzina</em> (Saba). Con accezione partic., <em>asso s.</em>, nome dato, in qualche uso region., al gioco noto come <em>asso pigliatutto</em> (v. <span class="tc-smallcaps">pigliatutto</span>).</p>

<p><strong>sbòrnia</strong> s. f. [lat. pop. <em>*ebriōnia</em>, der. di <em>ebrius</em> «ebbro, ubriaco»], pop. – Ubriacatura: <em>prendersi una s.</em>, <em>una solenne s.</em>; <em>smaltire la sbornia</em>;<em> tra i fumi della s. e l’emozione per il dialogo con il figlio</em>,<em> tutto quanto all’uomo sembrò un’immagine ridicola della sua vita</em> (Ugo Riccarelli)<em>.</em> ◆ Dim. <strong>sborniétta</strong>; accr. <strong>sborniàccia</strong>.</p>

<img src="img/sbornia.png" alt="sbornia"/>

<p><b>scalmo</b> s. m. [lat. scalmus, dal gr. σκαλμός, der. del tema di σκάλλω «scavare»]. 1. Ciascuna delle caviglie di legno o di ferro fissate alla falchetta di un’imbarcazione, alle quali si lega, con uno stroppo, il remo, che ne è pertanto sostenuto e può muoversi durante la voga; in partic., s. doppio, quello, ora non più usato, costituito da due caviglie, fra le quali gioca il remo senza stroppo. Per le imbarcazioni da regata chiamate fuori scalmo, v. fuoriscalmo. 2. Nella costruzione navale in legno, ciascuno degli elementi delle coste (prolungamenti laterali, a dritta e a sinistra, dei madieri), generalmente disposti in due strati, a elementi alternati, che combaciano nel piano trasversale dell’ordinata (sistema inglese) o ne sono leggermente distanziati (sistema francese).</p>

<p><b>scalógna</b> s. f. [prob. der. del lat. <i>calŭmnia</i> «calunnia»; altri ritengono, con minore probabilità, che sia un uso traslato, variamente spiegabile, della voce <i>scalógna</i>1]. – Sfortuna, disdetta, iettatura, iella: <i>avere s.</i>, <i>una s. nera</i>; <i>portare s.</i>; <i>è meglio che smetta di giocare</i>,<i> stasera ho troppa s.</i>; <i>sono arrivato in stazione ma il treno era appena partito: che scalogna!</i> È parola di largo uso soprattutto nel Veneto orientale, cui corrisponde, nell’uso pop. di altre regioni, la forma <i>scarogna</i>, così come al settentr. <i>scalognato</i> corrisponde altrove <i>scarognato.</i>.</p>

<p><b>scanno</b> s. m. [lat. scamnum «sgabello, panchetto»]. – 1. a. Sedile di forma varia, isolato o facente parte di una serie, generalmente dotato di particolari caratteri di severità, solennità e imponenza di forme, destinato a persone investite di speciali funzioni: gli s. del parlamento; gli s. dei senatori, dei prelati; entrò una giovane avvocatessa, ... e con passo eccessivamente disinvolto s’avvicinò al suo s. (Palazzeschi). b. ant. o region. Sedia, poltrona, con sign. generico: ho delle scene di tenerezza ... che faranno piangere non solo gli uditori ma gli s. stessi (Goldoni). c. ant. La panca del capitano di una galea, o anche la sua cabina. 2. letter. fig. Condizione, grado: Diverse voci fanno dolci note; Così diversi s. in nostra vita Rendon dolce armonia tra queste rote (Dante); l’ignoranza occupava non solamente i bassi, ma anche i più sublimi scanni (Muratori). 3. estens. Accumulo di depositi alluvionali minuti in formazioni deltizie o litoranee (sulle coste italiane è detto più propriam. barra o barra di foce): non ... sapevo di quanto avesser cresciuto o diminuito lo s. le piene e le tempeste (D’Annunzio). 4. ant. Attrezzo con il quale i battitori colpivano la palla nell’antico gioco della palla da scanno, da cui ebbe origine il tamburello.</p>

<p><b>scàpola</b> (ant. scàpula) s. f. [dal lat. tardo scapŭla -ae, per il lat. class. scapŭlae -arum, di etimo incerto]. – 1. In anatomia umana, osso pari, piatto, di forma triangolare, situato dorsalmente alla parete superiore del torace, che concorre alla formazione dell’articolazione della spalla (è detta popolarmente anche paletta, e, nella terminologia scient., omoplata): la s. destra, la s. sinistra; nell’uso com. per lo più al plur.: mi fanno male le s.; le scapole sembravano trasparire a traverso la pelle (D’Annunzio). S. alata, particolare posizione della scapola caratterizzata dalla sua prominenza sul piano dorsale, così da suggerire l’immagine di una piccola ala; è propria della costituzione astenica. 2. In zoologia: a. Osso pari della cintura pettorale dei vertebrati tetrapodi (nei primati ha forma triangolare), posto dorsalmente e variamente conformato a seconda della classe: nei mammiferi è caratterizzato da una cresta che lo percorre in lunghezza. b. Ognuno dei due piccoli scleriti (detto anche tegula, spallina) che, nel mesotorace di alcuni lepidotteri ed imenotteri, coprono la base delle ali anteriori.</p>

<img src="../img/scapola.png" alt="scapola"/>

<p><b>scappino</b> s. m. [voce di origine settentr., prob. der. di <em>scarpa</em>]. – <b>1.</b> ant. Pedule, piede della calza: <em>io sono tornato per li scappini delle calze</em> (<em>Novellino</em>); <em>Le calze lunghe avea senza scappino</em> (Tassoni). <b>2.</b> Nel dialetto veneto, scarpa, scarpino o, anche, tomaia. ◆ Dim. <b>scappinétto</b>, ven., scarpetta leggera: <em>una volta ... si mettevano il loro buon giubbone di panno</em>,<em> le gambiere di lana</em>,<em> le scarpe grosse: ora portano ... gli scappinetti colle fibbie di brilli</em> [= di pietruzze brillanti], <em>e montano in calesso colle calzoline di seta</em> (Goldoni).</p>

<p><b>scatologìa</b> s. f. [comp. di scato- e -logia], letter. Scritto, trattazione che ha per argomento gli escrementi.</p>

<p><b>scatològico</b> agg. [der. di scatologia] (pl. m. -ci), letter. Di scatologia; relativo a scritto o discorso che tratta di escrementi, o che comunque ha contenuto e tono osceno, volgare: temi, argomenti scatologici.</p>

<p><b>scellerato</b> (ant. <b>scelerato</b>) agg. [dal lat. <i>sceleratus</i>, part. pass. di scelerare «macchiare con un delitto» (der. di <i>scelus scelĕris</i> «delitto nefando, misfatto»)]. – 1. Di persona, che ha commesso ed è capace di commettere azioni atroci, atti malvagi, criminosi: un uomo sc.; una madre sc.; quell’è l’anima antica Di Mirra scellerata (Dante); anche s. m. (f. -a): è uno sc., capace di ogni bassezza; è sempre stata una sc.; una banda di scellerati. 2. Di atto, pensiero, comportamento, che procede da animo malvagio o si prefigge un fine criminoso: una voglia sc., propositi sc., uno sc. disegno; fare una vita sc.; pentirsi delle proprie sc. imprese; don Rodrigo provò una scellerata allegrezza di quella separazione, e sentì rinascere un po’ di quella scellerata speranza d’arrivare al suo intento (Manzoni); per estens., riferito a oggetti materiali: rompersi il collo per una via scellerata, al buio, sotto una pioggia furiosa (Pirandello); più spesso, di mezzo che serve o è servito ad azioni delittuose: Oh nato da le dure Selci chiunque togliere Da scellerata scure Osò quel nome (Parini), il nome cioè della ghigliottina, con il quale si designò alla fine del Settecento una nuova moda femminile di vestire. ◆ Avv. scellerataménte, in modo scellerato, con scelleratezza: agire, comportarsi scelleratamente.</p>

<p><b>scèna</b> s. f. [dal lat. <i>scaena</i>, gr. σκηνή «tenda, fondale del palcoscenico»]. – <b>1. a.</b> Parte del teatro dove gli attori recitano; è costituita generalm. da una piattaforma sopraelevata rispetto al piano della sala, delimitata verso quest’ultima dalla ribalta corrispondente al boccascena, e chiusa sugli altri lati dalle strutture che formano la scenografia particolare di ciascuna azione drammatica: <i>l’attore ha recitato la sua battuta rimanendo su un lato della sc.</i>; <i>in fondo alla sc. c’era un fondale che rappresentava il mare</i>; <i>sc. vuota</i>, <i>sc. piena</i>, per la presenza o no di attori secondo le esigenze del copione, o perché l’attore tarda a entrare o anticipa l’uscita; <i>l’orchestra ha suonato il preludio dell’opera a sc. vuota</i>; <i>fuori scena</i>, di azione che, nel corso della recita, si finge svolgersi fuori del palcoscenico (anche sostantivato, in grafia unita, <i>un fuoriscena</i>); <i>sc. multipla</i>, suddivisa in varî ambienti (visibili contemporaneamente allo spettatore) nei quali può spostarsi l’azione; <i>sc. aperta</i>, non chiusa dal sipario, soprattutto nella frase <i>applausi a sc. aperta</i>, quelli tributati dal pubblico agli attori non alla fine dell’atto o dello spettacolo ma durante la recitazione. Nella ricca fraseologia il termine, oltre a conservare il sign. proprio, è assunto anche a indicare, per metonimia, l’azione scenica, l’attività teatrale e la professione d’attore, e, per traslato, altre forme di attività: <i>essere di scena</i>, dell’attore che vi deve apparire (<i>Signori</i>,<i> chi è di scena!</i>, grido tradizionale del capocomico per invitare gli attori a tenersi pronti) e, in senso fig., di chi si trova al centro dell’attenzione; <i>entrare in sc.</i>, apparirvi per recitare la propria parte, e, fig., di persone o anche di fatti o elementi nuovi che assumono un ruolo importante in una situazione (<i>qui è entrato in sc. un nuovo azionista</i>; <i>a questo punto del piano entra in sc. il finto poliziotto</i>; <i>potrebbero entrare in sc. fattori imprevisti</i>); <i>calcare le sc.</i>, recitare, o cantare, ballare in teatro, e per estens. fare l’attore, il cantante, il ballerino; <i>darsi alle sc.</i>, intraprendere la carriera teatrale; <i>muoversi bene sulla sc.</i>, recitare con scioltezza e disinvoltura (con sign. simile, nel gergo teatrale, <i>avere scena</i>, <i>avere presenza di sc.</i>, avere la capacità di imporsi sugli spettatori, di tenere legata la loro attenzione; al contr., <i>non avere sc.</i>, essere impacciato, goffo nel recitare); <i>ritirarsi dalle sc.</i>, abbandonare la carriera teatrale; <i>uscire di sc.</i>, terminare di recitare la parte, e, fig., finire il proprio ruolo (quindi, paragonando il mondo e le attività umane alla scena teatrale dalla quale gli attori escono dopo aver recitato la loro parte, <i>uscire</i>, <i>scomparire dalla sc. politica</i>, <i>letteraria</i>, cessare l’attività politica, letteraria, oppure non avere più successo in queste attività; <i>uscire</i>, <i>scomparire dalla sc. del mondo</i>, morire). Sempre per metonimia, si riferiscono prevalentemente alla rappresentazione le locuzioni <i>mettere in sc.</i> (<i>una commedia</i>, <i>un’opera lirica</i>, <i>una rivista musicale</i>, ecc.), allestirne l’esecuzione (v. anche <span>messinscena</span>), e <i>andare in sc.</i>, di lavoro teatrale che viene rappresentato la prima volta, o di compagnia che dà inizio a una serie di recite: <i>la prossima settimana andrà in sc.</i> (o <i>andremo in sc. con</i>) <i>«Gli spettri» di Ibsen</i>. Al plur., <i>le sc.</i>, i teatri: <i>una compagnia di varietà</i>,<i> reduce dalle sc. di Parigi</i>; <i>la commedia in cartellone è una novità per le nostre sc.</i>, non è mai stata rappresentata nei nostri teatri, nei teatri della nostra città. <b>b.</b> <i>Direttore di scena</i>, chi dirige la rappresentazione nei suoi aspetti pratici, seguendo le indicazioni del regista. <i>Servi di scena</i>, nel teatro rinascimentale, i macchinisti adibiti al funzionamento del palcoscenico durante le rappresentazioni e allo smontaggio delle strutture al loro termine. <i>Musiche di scena</i>, brani musicali destinati ad accompagnare, in determinati punti, lo svolgimento di uno spettacolo di prosa, composti appositamente o, se preesistenti, scelti e adattati per l’occasione. <i>Regolatore di scena</i> (o <i>di palcoscenico</i>), apparecchio installato nei teatri per graduare l’intensità luminosa e per inserire e cambiare gli schermi colorati delle luci di palcoscenico. <b>2. a.</b> Il complesso degli elementi (tavole o tele dipinte, quinte, fondale, ecc.) che, opportunamente disposti sul palcoscenico, raffigurano l’ambiente in cui deve svolgersi l’azione: <i>la sc. rappresenta un interno borghese del primo Novecento</i>; <i>la sc. era un tipico campiello di Venezia</i>; <i>è un atto unico ma con molti cambiamenti di scena</i> (anche fig.: <i>alla direzione della casa editrice c’è stato un imprevisto cambiamento di sc.</i>, sono state sostituite molte persone, sono stati mutati radicalmente programmi e direttive); <i>cambiamento di sc. a vista</i>, se avviene durante la recita senza che, come accade di solito, si chiuda il sipario per l’intervallo o si spengano del tutto le luci. Per <i>dietroscena</i> o <i>retroscena</i>, v. <span>retroscena</span>. <b>b.</b> Analogam., in cinematografia, l’ambiente naturale o ricostruito nel teatro di posa dove si svolgono una o più azioni. In partic., <i>fotografo di sc.</i>, chi si occupa di effettuare riprese fotografiche durante la lavorazione del film, che poi possono essere usate per le locandine pubblicitarie o pubblicate su rotocalchi o riviste specializzate. <b>3. a.</b> Azione scenica, cioè il movimento e il dialogo dei personaggi presenti sulla scena: <i>fare scena</i>, di attore che s’imponga sul palcoscenico per le sue doti, per la capacità di richiamare e trattenere l’attenzione degli spettatori. In senso fig., <i>fare scena</i>, esibirsi per fare colpo, impressionare, sbalordire, o anche commuovere, impietosire: <i>per fare sc. vanta sempre presunti titoli nobiliari</i>; <i>ogni volta si mette a fare sc. nominando le sue amicizie altolocate</i>; <i>pur di fare sc. si veste in modo stravagante</i>; <i>durante l’esame si è messo a piangere</i>,<i> ma solo per fare scena</i>; con senso diverso al plur., <i>fare scene</i>, eccitarsi, gridare o parlare a voce alta, manifestare in modo esagerato e con scarso ritegno i proprî sentimenti: <i>andiamo</i>,<i> contròllati</i>,<i> non fare scene!</i>; <i>detesto queste sc. in pubblico</i> (v. anche <span>scenata</span>). <i>Sc. muta</i>, azione scenica durante la quale i personaggi non parlano (fig., <i>fare sc. muta</i>, non rispondere, non aprire bocca, restare zitto, spec. durante un’interrogazione, un esame). In tono imperativo, <i>scena!</i>, esclam. con la quale il regista invita a cominciare l’azione. <b>b.</b> Una delle varie vicende che si succedono in un dramma, in una commedia, in un film: <i>una sc. d’amore</i>, <i>di guerra</i>; <i>una sc. drammatica</i>, <i>comica</i>, <i>impressionante</i>, <i>commovente</i>, <i>movimentata</i>; <i>la sc. della riconciliazione tra i protagonisti</i>; <i>la sc. dell’addio</i>; <i>sc. madre</i>, la più importante, la principale (e per estens., il momento culminante di un litigio, di una scenata: <i>mi ha fatto una sc. madre per una sciocchezza</i>). <i>Colpo di sc.</i>, avvenimento imprevisto che dà un nuovo sviluppo all’azione scenica o ad altro (v. <span>colpo</span>, n. 3 <i>e</i>). <b>c.</b> Ciascuna delle parti in cui si divide un atto di una rappresentazione teatrale: <i>la prima sc. del terzo atto</i> (nelle citazioni e nei copioni: <i>atto III</i>,<i> scena I</i>); <i>la sc. iniziale</i>, <i>la sc. finale del secondo atto</i>. <b>4. a.</b> Con riferimento a paesaggi e visioni della natura o ad avvenimenti della vita contemplati come se fossero spettacoli teatrali: <i>che splendida sc. si ammira da questa finestra</i>; <i>la premiazione è stata una sc. molto commovente</i>; <i>assistere a una sc. di sangue</i>; <i>non dimenticherò mai quella sc. terrificante</i>. Anche di vedute paesistiche o di eventi e fatti presi a soggetto per dipinti, sculture, fotografie, ecc.: <i>il quadro rappresenta una sc. campestre</i>; <i>la parete era occupata da un affresco con una sc. mitologica</i>; <i>una scultura di Rodin raffigurante una sc. erotica</i>. <b>b.</b> Con sign. più ampio, poet., il complesso degli aspetti della vita umana: <i>allor che s’apre Al guardo giovanil questa infelice Scena del mondo</i> (Leopardi). <b>5.</b> In psicanalisi, <i>sc. primaria</i>, l’esperienza traumatica del bambino che abbia assistito ai rapporti sessuali dei genitori o di altri adulti (o se lo sia comunque rappresentato, anche senza osservazione diretta), la cui elaborazione fantastica, all’interno di un vissuto di violenza da parte del padre nei confronti della madre, costituisce la base di successive elaborazioni di tipo traumatico. ◆ Dim. e vezz. <b>scenétta</b>, breve scena comica (anche come traduz. dell’ingl. <i>sketch</i>) o, estens., fatto o avvenimento cui è piacevole assistere; spreg. <b>scenùccia</b>, pegg. <b>scenàccia</b>, prevalentemente nei sign. 1 e 2.</p>

<p id="sch"><b>schermidóre</b> (o <b>schermitóre</b>) s. m. (f. <i>-trice</i> o, meno com. <i>-dora</i> e rispettivam. <i>-tora</i>) [der. di <i>schermire</i>]. – Chi conosce e pratica la scherma; chi si batte all’arma bianca: <i>la vittoria degli schermidori azzurri</i>; <i>la mia prima professione fu quella dello schermidore</i> (Rovani); <i>facendo roteare per la via la mazza di sorbo con capricci da schermitore</i> (Capuana).</p>

<p><b>schermire</b> v. intr. e tr. [dal germ. *skirmjan «proteggere»] (io schermisco, tu schermisci, ecc.). 1. intr. (aus. avere), ant. Tirare di scherma; battersi all’arma bianca: Ma e’ che di s. ha la dottrina, Con gli occhi aperti molto ben l’attende (Berni). 2. tr. Proteggere, riparare, difendere; usato quasi soltanto nel rifl.: schermirsi dal sole, dal caldo, dal freddo; schermirsi dagli attacchi polemici degli avversarî; Se la mia vita da l’aspro tormento Si può tanto s., e dagli affanni (Petrarca); per estens., destreggiarsi, eludere, esimersi: schermirsi da domande imbarazzanti, da premure insistenti, da complimenti esagerati; ella si schermiva il meglio che poteva dal promettere, cercando in pari tempo di non irritarlo (Fogazzaro).</p>

<p><b>schernire </b> v. tr. [dal longob. <em>*skirnjan</em>] (<em>io schernisco</em>, <em>tu schernisci</em>, ecc.). – Deridere, beffare, canzonare qualcuno con parole o atti sprezzanti, in modo da mortificarlo in sé e umiliarlo presso altri: <em>è poco senno il dilettarsi di s. altrui</em> (Boccaccio); <em>s. gli ideali</em>, <em>i sentimenti più sacri</em>; <em>s. qualcuno con cattiveria.</em> Anche, ingannare qualcuno facendosene beffe: <em>questi per noi Sono scherniti con danno e con beffa</em> (Dante).</p>

<p><strong>schérno</strong> s. m. [der. di <em>schernire</em>]. – <strong>1.</strong> L’atto, il fatto di deridere, di mettere in ridicolo con malanimo, in modo sprezzante: <em>fare</em>, <em>dire una cosa per s.</em>; <em>farsi s. di qualcuno</em>, <em>di qualcosa</em>; <em>parole di s.</em>; <em>gesto</em>, <em>tono di s.</em>; <em>una risata di s.</em>; <em>volli apposta mettere come un bollo di s. sullo scandalo</em>,<em> per far vedere in che conto tenevo il matrimonio!</em> (Pirandello). Con sign. attenuato, <em>avere qualcuno</em> o <em>qualcosa a scherno</em>, sentirne disprezzo o disinteresse, non curarsene: <em>A ciascun remo un penser pronto e rio Che la tempesta e ’l fin par ch’abbi a scherno</em> (Petrarca); <em>a scherno Ho gli umani giudizi</em> (Leopardi). <strong>2.</strong> L’atto, i gesti, le parole con cui si schernisce, spec. al plur.: <em>essere fatto segno agli s. dei compagni</em>; <em>una voce sinistra</em>,<em> che in un baleno era corsa per tutta la città</em>,<em> aveva bastato ... a far succedere parole turpi e scherni inonesti al rispetto di prima</em> (Rovani); anche la persona che è schernita, che è messa in ridicolo: <em>per le sciocchezze che dice è diventato lo s. di tutti i colleghi di lavoro.</em></p>

<p><b>schiżofrenìa</b> s. f. [dal ted. <i>Schizophrenie</i>, comp. di <i>schizo-</i> «schizo-» e <i>-phrenie</i> «-frenia»]. – In psichiatria, psicosi dissociativa caratterizzata da un processo di disgregazione (<i>dissociazione</i>) della personalità psichica; si manifesta con gravi disturbi dell’attività affettiva e del comportamento che possono assumere forme diverse distinte in <i>s. semplice</i>, <i>s. catatonica</i>, <i>s. ebefrenica</i>, <i>s. parafrenica</i>, <i>s. paranoide</i>.</p>

<p id="sci"><b>scialbo</b> agg. e s. m. [der. di <i>scialbare</i>]. – <b>1.</b> agg. Pallido, smorto, sbiadito, scolorito: <i>un colore sc.</i>; <i>un sole sc.</i>; <i>la luna correva impazzita fra le nuvole rotte</i>,<i> proiettava la sua luce sc. sulla cresta dei cavalloni</i> (De Roberto); anche fig., inespressivo, privo di personalità, di carattere: <i>lungo</i>,<i> magro</i>,<i> con un viso sc. e ironico di maschera morta dal grosso naso</i> (M. Pratesi); privo di interesse, di attrattive: <i>una giornata monotona e sc.</i>; <i>che conversazione sc.!</i>; <i>una prosa sc.</i>; <i>un’esecuzione</i>, <i>una regia scialba</i>. <b>2.</b> s. m., tosc. Intonaco: <i>nelle scaglie di scialbo rimaste su la panchina fulva</i>,<i> rosseggiavano vestigi di affreschi</i> (D’Annunzio); <i>alle pareti più lunghe</i>,<i> tutte a scialbo</i>,<i> due vecchie pitture</i>,<i> forse del settecento</i> (Tozzi).</p>

<p><b>scìbile</b> agg. e s. m. [dal lat. tardo <i>scibĭlis</i>, agg., «conoscibile», der. di <i>scire</i> «sapere»]. – <b>1.</b> agg., ant. o letter. Che si può sapere, conoscibile: <i>chi vorrà asserire</i>,<i> già essersi saputo tutto quello che è al mondo di scibile?</i> (Galilei). <b>2.</b> s. m. Tutto ciò che può essere appreso e conosciuto dalla mente umana: <i>l’immensità dello sc.</i>; <i>un ingegno esteso a quasi tutti i rami dello sc.</i>; <i>la sera stessa</i>,<i> annunciò a Ida che lui</i>,<i> oramai</i>,<i> sapeva tutto lo sc.</i>,<i> e smetteva la scuola</i> (Morante).</p>

<p><b>sciorinare</b> v. tr. [affine a sciorare, o der. di questo]. – 1. Stendere, spiegare all’aria, spec. panni lavati per farli asciugare: sc. il bucato; quelle donne che sciorinavano la biancheria sui terrazzini della casa di faccia (Capuana); dispiegare, aprire: Questi al fianco ti adatta il bianco lino, Che sciorinato poi cada, e difenda I calzonetti (Parini); tenendo la grida sciorinata in aria, cominciò a leggere (Manzoni); sciorinò una tovaglia, aprì due pacchi e ne dispose il contenuto in alcuni piatti (G. Cena). Per estens., mettere in mostra, far vedere o far conoscere: il venditore ambulante aveva sciorinato la sua mercanzia sul marciapiede; Ida, ogni mattina, paventava le riapparizioni del sole, il quale sciorinava all’aria l’orrenda sfrontatezza degli oggetti e dei viventi (Morante). 2. fig. a. Riferire, raccontare apertamente, con eccessiva disinvoltura e scarso ritegno, cose per lo più riservate: mi sciorinò tutte le sue vicende sentimentali; donne pettegole che passano il tempo sciorinando in piazza le vicende intime di tutto il vicinato; anche, esibire, mostrare, ostentare: sc. la propria erudizione, le proprie imprese. b. non com. Dire, fare, dare in grande quantità e di seguito: sc. lodi, complimenti; sc. sorrisi; sc. consigli. 3. Come rifl., nell’uso ant., slacciarsi le vesti per prendere aria e per stare più freschi; con sign. più partic., in Dante (Inf. XXI, 116), riferito sarcasticamente ai barattieri che si sollevano dalla pece bollente per cercare refrigerio: Io mando verso là di questi miei A riguardar s’alcun se ne sciorina.</p>

<p><b>sciovinismo</b> s. m. [dal fr. chauvinisme, dal nome di Nicolas Chauvin, soldato francese dell’impero napoleonico il cui nome fu utilizzato in vaudevilles e commedie per rappresentare il tipo del patriota fanatico]. – Nazionalismo esclusivo ed esaltato, che si esprime in un’aprioristica negazione dei valori e dei diritti degli altri popoli e nazioni: il proverbiale sc. dei francesi; per estens., campanilismo, spirito di parte gretto e intransigente.</p>

<p><b>scisto</b> s. m. [alterazione di schisto (v.), secondo la pronuncia dell’ingl. schist o shist]. – In petrografia, nome generico (anche roccia scistosa) di una roccia metamorfica caratterizzata da una disposizione regolare, in piani grossolanamente paralleli, dei componenti minerali lamellari o fibrosi, che le conferisce una più o meno facile divisibilità secondo tali piani, detti perciò piani di scistosità. Gli sc. cristallini derivano da rocce eruttive (ortoscisti), sedimentarie (parascisti) o miste (metascisti) per processi metamorfici di varia natura, conservando la composizione chimica e mineralogica della roccia di origine quando la trasformazione sia stata esclusivamente di carattere strutturale; sono ulteriormente divisi nelle famiglie degli gneiss, micascisti, calcescisti, calcefiri, filladi, in base alle rocce da cui derivano (v. le singole voci), o qualificati in base al contenuto: sc. talcosi, marnosi, bituminosi, ecc. Per gli sc. argillosi, v. argilloscisto. Presenti in tutti gli orizzonti geologici e prevalentemente in quelli più antichi, gli scisti costituiscono talora formazioni imponenti; in Italia sono particolarmente abbondanti nelle Alpi, in Calabria e in Sardegna. Di particolare importanza gli sc. bituminosi, che sono scisti argillosi o marnosi impregnati di sostanze bituminose: si ritengono originati dalla metamorfosi di materiale sedimentario molto ricco in resti organici, e per distillazione secca forniscono un prodotto oleoso (olio o catrame di scisto), miscela di idrocarburi naturali, composti azotati e solforati dalla quale si possono ricavare benzina, gasolio, olî combustibili, lubrificanti, ecc., per cui, in relazione anche alla imponenza delle riserve accertate, lo sfruttamento degli scisti bituminosi è diventato obiettivo di grande interesse, anche se, a causa dei costi di estrazione e di lavorazione, le quantità di olio di scisto finora ottenute sono molto modeste. Sc. coticolare, altra denominazione della novacolite. Sc. molare, altra denominazione della selce molare (v. selce).</p>

<p><b>scólto</b> part. pass. – Altra forma, ant. o poet. e rara, di sculto, scolpito. ◆ Analogam., scoltura, variante ant. di scultura.</p>

<p><b>sconvolgente</b> /skonvol'dʒɛnte/ agg. [part. pres. di <i>sconvolgere</i>]. - [che suscita forti emozioni, che turba profondamente: <i>una passione s</i>.; <i>una s. rivelazione</i>] ≈ impressionante, scioccante, traumatizzante. ↓ inquietante, sconcertante. ‖ incredibile, sbalorditivo, sorprendente, stupefacente. ↔ rasserenante, rassicurante, tranquillizzante.</p>

<p><b>scopino</b> s. m. [der. di <i>scopare</i>], roman. - (<i>mest.</i>) [addetto alla pulizia delle strade] ≈ netturbino, (<i>burocr</i>.) operatore ecologico, spazzino.</p>

<p><b>scùffia</b> s. f. [variante di cuffia, con s- in funzione espressiva]. – 1. Forma ant. e pop. (in varie regioni) per cuffia, nelle accezioni del sign. 1: una vecchia dama in poltrona, con la sottana ampissima e la s. (Palazzeschi). 2. Nel linguaggio marin., fare scuffia (meno com. fare cuffia), di un’imbarcazione, capovolgersi, ribaltarsi; per analogia, talora, anche di un veicolo su strada. 3. region. a. Forte ubriacatura, sbornia, spec. nelle locuz. prendere, prendersi una s., una bella scuffia. b. Forte e improvviso innamoramento, cotta: prendere, avere una s. per una compagna di liceo. ◆ Dim. scuffiétta, e anche scuffiòtto m., nel sign. 1; con accezione partic. scuffiétta, sacchetto di rete o di fil di ferro che un tempo veniva riempito di sassi e scaglie per essere lanciato dai petrieri, o di pallottole per gli obici.</p>

<p><b>sdrùcciolo</b><sup>1</sup> agg. e s. m. [der. di <i>sdrucciolare</i>]. – <b>1.</b> agg. Che ha l’accento sulla terzultima sillaba (v. proparossitono): <i>parola s.</i>; <i>«esile»</i>, <i>che ora è pronunciato s.</i>, <i>si è pronunciato piano fino al secolo 19°</i>. In senso largo, è detto anche delle parole bisdrucciole, trisdrucciole e quadrisdrucciole (con l’accento rispettivam. sulla quartultima, quintultima e sestultima sillaba). <b>2.</b> agg. Che termina con una parola sdrucciola: <i>versi s.</i>; <i>endecasillabi</i>, <i>settenarî</i>, <i>ottonarî s.</i>, che, terminando con parola sdrucciola, hanno dodici sillabe invece che undici, otto invece che sette, e così via; <i>ottave s.</i>, composte di versi sdruccioli; <i>Canterellandovi Con rime sdrucciole Mottetti e cobbole</i>,<i> Sonetti e cantici</i> (Redi). <b>3.</b> s. m. Verso sdrucciolo: <i>uno s.</i>; <i>una sestina di sdruccioli</i>; <i>Ma prima</i>,<i> o caro amico</i>,<i> io quattro sdruccioli Ti mando</i> (Pindemonte).</p>

<p id="se"><b>secolare</b> agg. [dal lat. <i>saecularis</i>, der. di <i>saecŭlum</i> «secolo»; il sign. 2 si sviluppa negli autori cristiani]. – 1. a. letter. Che avviene ogni secolo, che si ripete, che si celebra ogni cento anni: anniversario s.; commemorazione secolare. Ludi s., giochi che, nell’antica Roma, si svolgevano presso il Tevere, nella località chiamata Tarentum, dov’era collocata un’ara sotterranea di Dite e Proserpina: avrebbero dovuto celebrarsi ogni cento anni, ma in realtà furono celebrati a intervalli di tempo assai irregolari (la prima volta nel 249 a. C., l’ultima nel 248 d. C., in occasione del millenario della fondazione di Roma). Carme s., inno composto da Orazio in occasione della celebrazione dei ludi secolari nel mese di giugno del 17 a. C., voluti da Augusto per inaugurare solennemente il secolo nuovo: si compone di 19 strofe saffiche e vi si formula il celebre augurio che il sole non possa mai illuminare, nel suo passaggio attraverso il cielo, cosa più grande di Roma. b. Che ha uno o più secoli di vita, che dura da secoli o è durato secoli: un albero s.; rivalità, inimicizia s.; tradizioni, istituzioni, consuetudini secolari. c. Per estens., ciclo s., movimento s., onda s., espressioni iperboliche usate nel linguaggio econ. per indicare tendenze di fondo di un fenomeno considerato per un lungo periodo di anni non necessariamente coincidente col secolo. Nelle scienze naturali, e spec. nell’astronomia e nella geofisica: fenomeni s., fenomeni periodici o pseudoperiodici caratterizzati da un periodo estremamente lungo; variazione o perturbazione s. (in un certo intervallo di tempo), variazione subìta (in tale intervallo di tempo) da una grandezza legata a un fenomeno secolare: la precessione degli equinozî è un fenomeno s.; variazioni s. del campo magnetico terrestre. Equazione s., particolare equazione algebrica che interviene in numerose questioni di algebra e geometria, così chiamata perché è stata per la prima volta introdotta dall’astronomo e matematico fr. Pierre-Simon de Laplace (1749-1827) nello studio delle perturbazioni secolari del moto dei pianeti. 2. a. Che appartiene al secolo, cioè alla vita laica, civile, sempre in contrapp. a ecclesiastico, religioso: tribunale, foro s., che giudica i non ecclesiastici, i laici; le autorità s., il potere s.; braccio s. (v. braccio, n. 4 b); abito s.; né io altressì tacerò un morso dato da un valente uomo s. a uno avaro religioso (Boccaccio); sostantivato: né mai falliva che alle laude che cantavano i s. esso non fosse (Boccaccio). Di cose astratte, terreno, mondano, contrapp. ai valori e alle attività spirituali: beni, ricchezze, ambizioni secolari. b. Clero s., quello costituito da sacerdoti che vivono nel secolo, incardinati nelle diocesi, contrapp. al clero regolare, costituito dagli appartenenti a un ordine religioso. ◆ Avv. secolarménte, non com., da un punto di vista laico, o secondo modi e principî terreni, laici, non religiosi; vivere secolarmente (frase che, riferita a sacerdote, indica anche che egli non appartiene a un ordine monastico).</p>

<p><b>secolarizzare</b> v. tr. [der. di <i>secolare</i>, nel sign. 2]. – 1. Trasferire un religioso dal clero regolare al clero secolare; come intr. pron., secolarizzarsi, sciogliersi dai voti religiosi entrando a far parte del clero secolare (più genericam., tornare allo stato laico, spretarsi). 2. Con riferimento a istituti, enti religiosi, e sim., trasferirli dalla dipendenza del potere ecclesiastico a quella del potere civile; laicizzare: s. la scuola, le proprietà della Chiesa. ◆ Part. pass. secolariżżato, anche come agg., che ha subìto un processo di secolarizzazione.</p>

<p><b>sedime</b> s. m. [dal lat. tardo <i>sedĭmen -mĭnis</i>, der. di <i>sedere</i> «depositarsi»]. – <b>1.</b> non com. Sedimento, posatura. <b>2.</b> Nelle costruzioni, <i>piano di s.</i>, superficie piana del terreno su cui appoggiano le fondazioni di un edificio o di un manufatto. <b>3.</b> Nelle carte private medievali, sinon. di <i>manso</i><sup>2</sup>; anche, in senso più ristretto, la casa o quella parte di fondo sulla quale la casa si trovava, o che era destinata alla fabbricazione della casa. Con sign. affini (terreno da fabbricare, fondo rustico, maso) la parola è conservata, con varianti locali, in alcuni dialetti settentrionali.</p>

<p><b>segaligno</b> agg. [der. di segale; non ben chiaro il rapporto del sign. fig. con la segale]. – 1. non com. Di segale, fatto con la segale: pane segaligno. 2. fig. Magro, asciutto, detto di persona, ma s’intende in genere che sia di costituzione sana e robusta: un vecchietto s.; una contadina s.; Il s. e freddoloso Redi (Redi).</p>

<p><b>séguito</b> s. m. [der. di <i>seguitare</i>]. – <b>1.</b> Il seguire, l’inseguire; soltanto nelle locuz.: <i>cani da s.</i>, cani da caccia addestrati a scovare e inseguire la selvaggina, e in partic. lepri e volpi; <i>caccia al s.</i>, tipo di caccia effettuata con cani da seguito, attendendo la selvaggina alla posta oppure inseguendola a cavallo dietro i cani abbaianti. Con sign. affine, la locuz. giuridica <i>diritto di s.</i>, lo stesso che <i>diritto di sequela</i> (v. <span>sequela,</span> n. 2). <b>2. a.</b> L’insieme delle persone che formano la scorta, l’accompagnamento di un personaggio importante: <i>il re viaggiava con un s. imponente</i>; <i>al s. del presidente della Repubblica</i>,<i> nel suo viaggio all’estero</i>,<i> erano varî ministri e alti funzionarî</i>; <i>il famoso cantante è sempre accompagnato</i>,<i> nei suoi spostamenti</i>,<i> da un s. di fans</i>. <b>b.</b> Il complesso di discepoli, o in genere di persone che seguono un maestro, un caposcuola, oppure una teoria, una dottrina, una scuola di pensiero: <i>è stato un grande innovatore</i>,<i> e giustamente ha trovato molto s.</i>; <i>erano idee rivoluzionarie per quei tempi</i>,<i> e solo oggi trovano un certo seguito</i>. Consenso di opinioni: <i>è una persona influente</i>,<i> che ha molto s.</i>; <i>un deputato che ha un grande s. alla Camera</i>. <b>3.</b> Serie, insieme di cose o fatti che si susseguono: <i>un lungo s. d’anni</i>; <i>è stato un s. di contrattempi a farmi tardare</i>; <i>la nostra vita è stata un s. di disavventure</i>; <i>il suo racconto è tutto un s. di menzogne</i>. <b>4.</b> Ciò che segue, la parte seguente; continuazione, proseguimento: <i>questo è niente</i>,<i> stai a sentire il s.</i>; <i>il s. te lo racconterò un’altra volta</i>; <i>sul giornale è pubblicato il s. del romanzo a puntate</i>; <i>hai poi visto il s. dello sceneggiato in televisione?</i>; <i>il s. al prossimo numero</i>, formula con cui, nei romanzi pubblicati a puntate su giornali e periodici, i lettori sono avvertiti che la narrazione continuerà nel numero o nei numeri successivi. Com. nel linguaggio burocratico e commerciale l’espressione <i>fare seguito</i>, richiamarsi a quanto già detto o fatto: <i>facciamo s. alla nostra lettera del 10 c. m. per precisarVi i prezzi degli articoli offertiVi</i>; <i>facendo s. alla domanda inoltrata in data 23 u. s.</i>,<i> trasmetto i seguenti documenti</i>; è usata anche, nella stessa accezione, la locuz. <i>a seguito di</i>: <i>a s. del ricorso a suo tempo presentato</i>,<i> informo che ...</i> <b>5.</b> Effetto, conseguenza, spec. nelle espressioni <i>avere</i> (o <i>non avere</i>) <i>s.</i> o <i>un s.</i>: <i>la lite ha avuto un s. in tribunale</i>; <i>la polemica tra il presidente e il ministro ha avuto un s. in parlamento</i>; <i>si è trattato di un’avventura estiva</i>,<i> senza s.</i>; <i>è stata solo una discussione tra amici</i>,<i> senza seguiti</i>. <b>6.</b> Nel gioco del biliardo, <i>dare il s. alla palla</i> o <i>tirare di seguito</i>, colpire la propria palla molto in alto e con un colpo non brusco, in modo che, dopo aver colpito la palla avversaria, continui ancora a correre per un certo tratto. <b>7.</b> Di largo uso le locuz. avv. <i>in seguito</i>, dopo, successivamente, in un secondo tempo: <i>in seguito le cose si sono sistemate</i>; <i>vedremo in s. che cosa si potrà fare</i>; <i>di seguito</i>, senza interruzione, senza mai smettere: <i>è piovuto una settimana di s.</i>; <i>hanno trasmesso tre puntate del telefilm tutte di s.</i>; e la locuz. prepositiva <i>in seguito a</i> (meno com. <i>a seguito di</i>), in conseguenza di, a causa di: <i>si è arricchito in s. a speculazioni spregiudicate</i>; <i>a s. del maltempo il concerto è stato rinviato</i>.</p>

<p><b>seràfico</b> agg. [dal lat. mediev. <i>seraphĭcus</i>, der. di <i>Serăphīm</i>, v. serafino] (pl. m. -<i>ci</i>). – <b>1.</b> Di serafino, proprio di un serafino: <i>amore</i>, <i>ardore s.</i>; <i>L’un fu tutto s. in ardore</i> (Dante), con riferimento a s. Francesco d’Assisi, che fu chiamato spesso <i>il padre s.</i>, o, sostantivato, <i>il s.</i>, <i>il s. d’Assisi</i>, per il suo ardore di carità e per avere ricevuto le stimmate da Gesù Cristo apparsogli in figura di serafino; per estens., <i>ordine s.</i>, o <i>s. famiglia</i>, l’ordine francescano; <i>collegio s.</i>, retto da francescani; <i>padre s.</i>, religioso dell’ordine francescano; <i>dottor s.</i> (lat. <i>doctor seraphicus</i>), epiteto di s. Bonaventura da Bagnoregio. <b>2.</b> fig. Tranquillo e beato; che non si scompone né se la prende per nessuna ragione: <i>se ne stava lì con una faccia s. a sentire le loro ingiurie</i>;<i> pronunciato con fatica quasi ottusa il «sederunt»</i>,<i> s’innalzò nell’aria il «principes»</i>,<i> in una grande e s. calma</i> (U. Eco). ◆ Avv. <b>seraficaménte</b>, con ardore serafico; più com. in senso fig., con assoluta tranquillità, senza minimamente scomporsi: <i>sorridere seraficamente</i>.</p>

<p><b>serafino</b> s. m. (ant. e poet. <strong>sèrafo</strong>) [dal lat. crist. <em>Serăphīm</em> e <em>Serăphīn</em>, gr. Σεραϕίμ, dall’ebr. <em>śĕrāfīn</em>, plur., letteralm. «ardenti» (der. del verbo <em>sāraf</em> «ardere»)]. – <strong>1.</strong> Nell’Antico Testamento, ognuno degli esseri celestiali rappresentati con 6 ali, vicini al trono di Yahweh, che cantano con voce umana le lodi divine. Nella scala gerarchica discendente degli ordini angelici, secondo la distinzione dello Pseudo-Dionigi, i serafini sono gli angeli che costituiscono il coro più alto della prima gerarchia: <em>Quel serafin che ’n Dio più l’occhio ha fisso</em> (Dante); e nella forma <em>serafo</em>: <em>i cerchi primi T’hanno mostrato Serafi e Cherubi</em> (Dante). <strong>2.</strong> Nel linguaggio della moda, maglietta o camicetta, maschile o femminile, a girocollo, con sul davanti una breve apertura chiusa da bottoncini.</p>

<p><b>sèssile</b> agg. [dal lat. <i>sessĭlis</i>, der. di <i>sedere</i> «stare seduto»]. – <b>1. a.</b> In botanica, di organo che s’inserisce direttamente su un altro, senza essere sorretto da una parte ristretta; per es., <i>foglie s.</i> sono quelle senza picciolo, <i>fiori s.</i> quelli senza peduncolo. <b>b.</b> Analogam., in zoologia, di organo che è privo di peduncolo: <i>gli occhi s. di alcuni crostacei</i>; o di un organismo, con o senza peduncolo, che vive fisso al substrato. Al pl., <i>sessili</i>, sottordine di protozoi ciliati peritrichi (lat. scient. <i>Sessilia</i>), d’acqua dolce o marini, fissati al substrato per mezzo di un peduncolo, come, per es., le vorticelle. <b>2.</b> In medicina, di formazione sporgente, normale o patologica (polipo, verruca o altro), caratterizzata da una larga base d’impianto su un tessuto o su un organo (contrapp. a <i>peduncolato</i>).</p>

<p><b>sequel</b> = s.ingl. Film la cui trama si riallaccia a quella di un'opera precedente, sull'onda del successo di quest'ultimo. ETIM. voce ingl. propr. "continuazione". a. 1987</p>

<p><strong>séta</strong> s. f. [lat. pop. <em>sēta</em>, class. <em>saeta</em> «setola, crine»]. – <strong>1. a.</strong> Sostanza elaborata dalla larva del lepidottero <em>Bombyx mori</em>, comunem. noto col nome di <em>baco da seta</em>, come secrezione di particolari ghiandole dalle quali la sostanza esce, per due orifizî detti <em>filiere</em>, in forma di due bavelle, che, a contatto con l’aria, si rapprendono e si saldano tra loro in un filo unico detto <em>bava</em>: con la bava l’animale confeziona il <em>bozzolo</em> entro il quale si racchiude per la metamorfosi (cfr. Dante, <em>Par.</em> VIII, 52-54: <em>La mia letizia mi ti tien celato Che mi raggia dintorno e mi nasconde Quasi animal di sua seta fasciato</em>). <strong>b.</strong> La fibra tessile che si ricava dal bozzolo del baco da seta (detta perciò <em>s. naturale</em>) per essere successivamente lavorata in filato e poi in tessuto, cui viene dato lo stesso nome: lavorazione originaria della Cina, da dove già in età greco-romana la seta veniva esportata, in filo o in tessuto già confezionato, lungo la cosiddetta <em>via della s.</em>, che attraverso l’Asia giungeva a Bisanzio e Alessandria; nell’anno 552 furono importati in Occidente i bozzoli da due monaci inviati a questo scopo in Cina da Giustiniano, e da allora la bachicoltura si sviluppò anche nel Mediterraneo. Nell’industria odierna, è detta <em>s. greggia</em> la fibra non ancora lavorata, cioè la bava del bombice, costituita essenzialmente da due sostanze proteiche, la fibroina (72-76%) e la sericina (21-25%) che la avvolge e che deve essere almeno in parte rimossa per migliorare la lucentezza e la flessibilità della fibra (si chiama <em>s. cruda</em> o <em>sgommata</em> se la sericina è stata allontanata del tutto, <em>s. raddolcita</em> se è stata eliminata solo in parte); successivamente, il filo, che era stato svolto dai bozzoli essiccati mediante le varie operazioni di <em>trattura</em>, viene sottoposto eventualmente a torsione per aumentarne la resistenza, avvolto quindi in matasse, e infine, dopo una serie di altre operazioni (orditura, rimettaggio, spolatura, ecc.), passato al telaio per ottenere il tessuto; si dicono <em>cascami di seta</em> i rifiuti dei bozzoli e i residui della filatura. Nel linguaggio com., il nome è dato in genere al filato e ai prodotti lavorati (questi per lo più nella locuz. agg. <em>di seta</em>): <em>un filo</em>, <em>un rocchetto di s.</em>; <em>una camicia</em>, <em>un abito</em>, <em>un fazzoletto di s.</em>; <em>un foulard di s. e cotone</em>; per <em>s. gloria</em>, v. gloria<sup>1</sup>, n. 5. <strong>c.</strong> <em>S. selvatiche</em>, sete, note anche con il nome di <em>tussah</em>, ottenute in Oriente da bozzoli di varie specie di lepidotteri della famiglia saturnidi (in partic. dei generi <em>Antheraea</em> e <em>Attacus</em>: v. attaco), caratterizzate dalla grossezza e ineguaglianza del filo. <strong>d.</strong> <em>S. artificiale</em>, sinon., meno usato, di <em>raion.</em> <strong>e.</strong> In senso fig., la locuz. <em>di seta</em> è talora adoperata per indicare un aspetto che ricorda la finezza e la lucentezza della vera seta: <em>capelli di s.</em>; <em>una pelle di s.</em>; <em>il pelo di s. dei gatti persiani</em>. Analogam., con uso appositivo in determinate locuz.: <em>carta s.</em>, altro nome, meno com., della <em>carta velina</em> (v. velino, n. 1 <em>b</em>); <em>legno s.</em>, legno pregiato per lavori di ebanisteria e d’intaglio, distinto nei due tipi: delle Indie occidentali, fornito da un albero delle rutacee delle Antille, <em>Fagara flava</em>, e delle Indie orientali, fornito da un albero delle meliacee, <em>Chloroxylon swietenia</em> dell’India merid. e dell’isola di Ceylon (odierno Srī Lanka). <strong>2.</strong> estens. <strong>a.</strong> In zoologia, nome di varie fibre prodotte da diversi animali invertebrati (ragni, pseudoscorpioni, adulti e larve di insetti lepidotteri, ditteri, imenotteri, ecc.) e utilizzate dagli animali stessi per costruire bozzoli, nidi e tele per la cattura delle prede. <strong>b.</strong> <em>Seta</em> (o <em>lana</em>) <em>vegetale</em>, fibra tessile ricavata da vegetali, spec. dai pappi di alcune apocinacee e asclepiadacee. <strong>3.</strong> In botanica, il filamento che sorregge l’urna dei muschi, e, più in generale, ogni pelo semplice ed eretto. <strong>4.</strong> <em>Seta</em> (o <em>lana</em>) <em>di felce</em>, altro nome del <em>cibozio</em>, usato un tempo come materiale emostatico.</p>

<p><b>sfavillare</b> v. intr. [der. di favilla, col pref. s- (nel sign. 5)] (aus. avere). – 1. Mandare fuori, sprigionare faville: la fiamma sfavillava nel caminetto; il ferro infuocato sfavilla sotto i colpi del maglio; Ch’io nol vedessi sfavillar dintorno, Com ferro che bogliente esce del foco (Dante). Per estens., risplendere di luce vivida, abbagliante: il sole sfavilla alto nel cielo; le grandi lampade ad arco sfavillavano sull’asfalto bagnato; un grosso brillante le sfavillava al dito. 2. fig. Accendersi, risplendere del riflesso di un sentimento interiore: il volto le sfavillava di gioia; gli occhi gli sfavillavano di rabbia, di soddisfazione; in questo dire Sfavillò tutto di focoso ardire (T. Tasso). 3. Raro e letter. l’uso trans., in senso sia proprio sia fig.: una collana di pietre focaie, sfavillanti fuoco (Vico); E dalle ciglia sfavillava ardore (Chiabrera). ◆ Part. pres. sfavillante, anche come agg., fulgido, scintillante: carboni sfavillanti; fiamma, luce sfavillante; una collana sfavillante di brillanti e di rubini; occhi sfavillanti di sdegno. ◆ Part. pass. sfavillato, anche come agg., in araldica, attributo dello scudo seminato di scintille.</p>

<p><b>sfèrza</b> s. f. [der. di sferzare]. – 1. Frusta, scudiscio: colpire, percuotere con la s.; far correre (il cavallo o una persona) a colpi di sferza; in senso traslato, usare la s., ricorrere a modi e metodi drastici, duri. 2. fig., letter. Il fatto di colpire in modo violento o energico: la s. del sole, del caldo; la s. delle ondate sui fianchi della barca; la s. della critica, spec. con funzione di freno o di stimolo.</p>

<p><b>sgórbia</b> (ant. górbia) = s. f. [lat. tardo gŭlbia]. 1. Scalpello concavo con lama a sezione semicircolare, che può anche avere i bordi rialzati a guisa di una U o di una V, usato nella lavorazione del legno e nella tecnica della xilografia. 2. Strumento di analoga forma, usato in chirurgia ossea per asportare schegge di tessuto. ◆ Dim. sgorbiétta.</p>

<p><b>sguaiato</b> agg. [forse der. di <em>guaio</em>]. – Di persona, che si comporta o parla in modo sconveniente, scomposto e ineducato: <em>una ragazza s.</em>; <em>non essere così sguaiato!</em>; anche sostantivato: <em>non fare lo s.</em>, <em>la sguaiata</em>. Riferito a cose, sconveniente, scomposto, volgare: <em>una risata s.</em>; <em>modi</em>, <em>atteggiamenti s.</em>; <em>un ubriaco passava … cantando una canzonaccia sguaiata</em> (Moravia). ◆ Dim. <b>sguaia-tèllo</b>; pegg. <b>sguaiatàccio</b>. ◆ Avv. <b>sguaiataménte</b>, in modo scomposto; o volgarmente vistoso e sfacciato: <em>parlare</em>, <em>ridere</em>, <em>gestire sguaiatamente</em>; <em>stare sguaiatamente sdraiato</em>; <em>tre ragazze scollate</em>,<em> sguaiatamente dipinte</em> (Pirandello).</p>

<p id="si"><b>siamése</b> = agg. 1. Del Siam, nome storico dello stato della penisola indocinese, oggi chiamato Thailandia (in questo sign. quindi il termine è ora sostituito da thailandese). 2. Che presenta i caratteri fisiologici e anche culturali delle etnie indocinesi della Thailandia; anche come sost.: i Siamesi, un e una siamese. 3. Gatti s. (o di razza s.), gatti di razza molto pregiata ma di origine incerta, con caratteristiche spiccate: occhi azzurri, coda non completamente formata o mal-formata, corpo ricoperto da pelo folto e morbido di colore avana chiaro, tranne il muso, la punta delle orecchie, la coda e gli arti, che sono neri. 4. Fratelli s., anomalia fetale doppia, simmetrica, con due parti individuali ugualmente sviluppate e parzialmente congiunte in una zona del corpo (testa, torace, bacino o arti), così detta da un esempio che si ebbe in due gemelli del Siam, esposti circa nella metà del sec. 19° alla curiosità del pubblico europeo. In comparazioni e usi fig.: sono come fratelli s., sembrano fratelli s., e sim., con riferimento a persone che abbiano straordinaria affinità di gusti o che mostrino un non comune attaccamento reciproco.</p>

<p><b>Sic transit gloria mundi</b> (in italiano: "così passa la gloria del mondo"; in senso lato: "come sono effimere le cose del mondo!") è una celebre locuzione in lingua latina. Deriva dal cerimoniale dell'incorazione papale, durante il quale il maestro di certimone, genuflesso, mostra per tre volte all'eletto un ciuffo di stoppa sopra una canna argentata e, dopo che un chierico vi ha appiccicato fuoco, pronuncia tali parole. Si narra che Sisto V rispondesse «La gloria nostra non passerà mai, perché non abbiamo altra gloria, se non che far buona giustizia». <br> La fonte scritturale della frase è, con ogni probabilità, un passo della Prima epistola di Giovanni (2,17): καὶ ὁ κóσμoς παράγɛται καὶ ἡ ἐπιθυμία αὐτoῦ, tradotto dalla <i>Vulgata</i> con <i>Et Mundus transit, et concupiscentia eius</i> ("passa il mondo insieme alla sua concupiscenza"). Ripreso poi nell'<i>Imitatio Christi</i> (1,3,6) sotto forma di esclamazione (Oh! Quam cito transit gloria mundi!), «come passa velocemente la gloria del mondo!».</p>

<p><b>sicofante</b> s. m. [dal lat. sycophanta, gr. συκο-ϕάντης (comp. di σῦκον «fico» e tema di ϕαίνω «mostrare»), parola di formazione chiara ma di sign. incerto; secondo un’antica interpretazione, sarebbe in origine colui che denunciava l’esportazione clandestina di fichi dall’Attica]. – 1. Nel diritto attico, e in quello di altre città a regime democratico dell’antica Grecia, persona che di propria iniziativa denunciava alle autorità le violazioni della legge. 2. estens. e fig. Delatore, calunniatore, spia. 3. Insetto coleottero della famiglia carabidi (Calosoma sycophanta), dalla livrea elegante, blu e verde con riflessi metallici, comune in tutta l’Europa, e anche in alcune zone dell’Italia; rapidissimo nei movimenti, è alla continua ricerca di prede costituite da insetti di ogni sorta e da bruchi di lepidotteri, ciò che lo rende utilissimo nella difesa delle coltivazioni (per tale motivo è stato largamente introdotto anche negli Stati Uniti d’America).</p>

<p><strong>sicomòro</strong> (raro <strong>sicòmoro</strong>) s. m. [dal lat. <em>sycomŏrus</em> e <em>sycomŏrum</em>, gr. συκόμορος e συκόμορον (comp. di σῦκον «fico» e μόρον «mora»)]. – Albero della famiglia moracee (<em>Ficus sycomorus</em>), delle regioni tropicali dell’Africa e dell’Asia, dal tronco molto robusto; anche nome commerciale del suo legno, di colore chiaro e molto leggero, discretamente resistente agli insetti, ma non ai funghi, utilizzato localmente per oggetti di uso domestico e imballaggi leggeri (era adoperato dagli antichi egiziani per le casse delle mummie).</p>

<p><strong>sicumèra</strong> s. f. [etimo incerto], letter. – Sussiego, presunzione: <em>con che sicumera nega l’evidenza!</em>; <em>guarda che sicumera! Gli sembra di essere un padreterno</em>; <em>pronunziavo con grande s. giudizi di giovane focoso e inesperto</em> (De Sanctis).</p>

<p><b>sillogismo</b> (ant. silogismo) s. m. [dal lat. syllogismus, gr. συλλογισμός, propr. «connessione di idee, ragionamento» (comp. di σύν «con» e λογισμός «calcolo», da λόγος «discorso, ragionamento»)]. 1. Termine filosofico con cui Aristotele designò la fondamentale argomentazione logica (più propriam. chiamata sillogismo perfetto o categorico), costituita da tre proposizioni dichiarative connesse in modo tale che dalle prime due, assunte come premesse, si possa dedurre una conclusione (per es., «tutti gli uomini sono mortali, tutti i greci sono uomini, quindi tutti i greci sono mortali»); un ragionamento condotto con un sillogismo è necessario (cioè sempre corretto) e formale, nel senso che la correttezza del ragionamento stesso dipende dalla sua struttura (forma) e non dal significato delle parole (come uomo, mortale, ecc.). In partic., il soggetto e il predicato della conclusione sono detti rispettivam. termine (o estremo) minore e termine (o estremo) maggiore, mentre la nozione che compare solo e in entrambe le premesse (nel nostro esempio uomini) è detta termine medio; si chiama figura (o schema) del s. ciascuna delle quattro forme che esso può assumere a seconda della posizione occupata dal termine medio nelle premesse (v. figura, n. 8); per i modi del s., v. sillogistica. Dal s. perfetto si distinguono: il s. dialettico (o retorico), fondato su premesse solo probabili, il s. eristico (o sofistico), fondato su premesse solo apparentemente probabili, il s. modale, in cui almeno una delle due premesse e la conclusione hanno carattere modale (v. modale2, n. 3). 2. Per estens., con senso generico, ragionamento: O insensata cura de’ mortali, Quanto son difettivi silogismi Quei che ti fanno in basso batter l’ali! (Dante); nell’uso com., ragionamento troppo sottile e cavilloso: i suoi s. non mi convincono affatto; ma questi sono s., non deduzioni serie!</p>

<p><strong>sìlloge</strong> s. f. [dal gr. συλλογή «raccolta», der. di συλλέγω «raccogliere insieme» (comp. di σύν «con» e λέγω «cogliere, raccogliere»)]. – Raccolta, spec. di iscrizioni (<em>s. epigrafica</em>), di brani antologici di uno scrittore o di un gruppo di scrittori, o di scritti scientifici in onore di uno studioso (per es.: <em>Silloge linguistica in onore di G. I. Ascoli</em>).</p>

<p><b>simpòṡio</b> s. m. [dal lat. symposium, gr. συμπόσιον, comp. di σύν «con» e πόσις «bevanda», da uno dei temi di πίνω «bere»]. – 1. La seconda parte del banchetto presso gli antichi Greci e Romani, nella quale i commensali bevevano secondo la prescrizione del simposiarca (il rex convivii dei Romani), cantavano carmi conviviali (σκόλια), recitavano poesie, assistevano a trattenimenti varî e conversavano. Con iniziale maiuscola, Simposio, titolo di un dialogo di Platone in cui il banchetto costituisce l’ambiente della discussione filosofica; tale dialogo ha fornito il modello ad altre opere (dallo stesso titolo o con titoli analoghi) della letteratura classica caratterizzate dalla scena conviviale, dalla forma dialogica e dai temi trattati che vanno dalla filosofia alla varia erudizione. 2. estens. e fig. Riunione conviviale, banchetto tra amici e colleghi, spec. come occasione per ritrovarsi e discutere di argomenti di comune interesse (è parola dotta, oggi soprattutto usata in tono scherz.). 3. Convegno di studio di breve durata, durante il quale si discute senza formalità sui varî aspetti di un tema determinato (in questo sign., la parola segue l’esempio dell’ingl. symposium).</p>

<p><strong>simultaneità</strong> s. f. [der. di <em>simultaneo</em>]. – Il fatto di essere simultaneo: <em>s. di due movimenti</em>, <em>di due avvenimenti</em>; nell’uso scient., è termine talora adoperato come sinon. di <em>sincronismo</em> o, anche, di <em>contemporaneità</em>, ma è comunem. usato con riferimento, in partic., all’importanza che la definizione della <em>s. tra due eventi distanti</em> ha assunto nella teoria della relatività (v.); più precisamente, secondo Einstein, due eventi distanti sono da considerarsi simultanei in un determinato sistema di riferimento se due segnali luminosi, partenti da ciascuno di essi nell’istante in cui essi si verificano, giungono nello stesso istante nel punto posto a distanza intermedia tra essi: ne segue la <em>relatività della s.</em>, in base alla quale la simultaneità di due eventi distanti dipende dal sistema di riferimento in cui questi eventi vengono osservati.</p>

<p><b>sinallagma</b> s. m. [dal gr. συνάλλαγμα «accordo, contratto», der. di συναλλάσσω «contrarre, stipulare» (comp. di σύν «con» e ἀλλάσσω «prendere o dare in cambio»)] (pl. <i>-i</i>). – Nel linguaggio giur., rapporto di interdipendenza tra prestazione e controprestazione in alcuni tipi di contratto: <i>s. genetico</i>, quello che deve sussistere al momento della formazione del vincolo contrattuale; <i>s. funzionale</i>, quello che, spec. nei contratti a esecuzione continuata, deve sussistere durante lo svolgimento del rapporto.</p>

<p><b>sindemia</b> = A differenza della pandemia, che indica il diffondersi di un agente infettivo in grado di colpire più o meno indistintamente il corpo umano con la stessa rapidità e gravità ovunque, la sindemia implica una relazione tra più malattie e condizioni ambientali o socio-economiche. Se demos (δῆμος) è il popolo, <i>epidemia</i> (ἐπί) è «sopra il popolo, nel popolo» e <i>pandemia</i> è «in tutto il popolo», ma <i>sindemia</i> (σύν) vorrebbe dire «insieme al popolo». Il convergere di molte sofferenze, invece, in greco si direbbe σύν πάϑεια, ma è chiaro che avrebbe fatto drizzare i capelli definire la Covid-19 come una «simpatia».</p>

<p><b>sine ira et studio</b> locuz. avv., lat. (propr. «senza ira o parzialità», e quindi «spassionatamente»). – Espressione usata da Tacito (Annali I, 1) con riferimento al suo programma storiografico, talvolta citata per sottolineare l’obiettività di un proprio giudizio o atteggiamento.</p>

<p><b>sinecismo </b> s. m. [dal lat. tardo <em>synoecismus</em>, gr. συνοικισμός, der. di συνοικέω «coabitare, vivere in una stessa città o casa» (comp. di σύν «con, insieme» e οἰκέω «abitare»)]. – Nell’antica Grecia, concentramento in un’unica città della popolazione prima sparsa in borgate e campagne, con riconoscimento di uguali diritti politici a tutti i cittadini; anche, formazione di una città nuova per opera di più città preesistenti (come, per es., si verificò per Rodi, la quale nacque nel 408 a. C. dall’unione delle tre città di Lindo, Camiro e Ialiso).</p>

<p><b>sineddoche</b> /sinèddoche/ = s. f. [dal lat. synecdŏche, gr. συνεκδοχή, der. di συνεκδέχομαι «comprendere più cose insieme»]. Procedimento linguistico espressivo, e figura della retorica tradizionale, che consiste nel trasferimento di significato da una parola a un’altra in base a una relazione di contiguità intesa come maggiore o minore estensione, usando per es. il nome della parte per quello del tutto o viceversa (prora o vela per nave; vitello per pelle di vitello), il nome del genere per quello della specie o viceversa (mortali per uomini; felino per gatto), o anche un termine al singolare invece che al plurale o viceversa; differisce dalla metonimia, nella quale il trasferimento di significato da una parola a un’altra avviene in base a una relazione di contiguità spaziale, temporale o causale.</p>

<p><b>singalese</b> /singalése/ agg. e s. m. e f. [adattam. dell’ingl. sinhalese (o singhalese o singalese), che è del sanscr. Siṅhala «Ceylon»]. – Di Ceylon, grande isola dell’oceano Indiano, a sud-est della penisola indiana, costituente uno stato indipendente (dal 1972 denominato Srī Laṅka): lingua s. (o, come s. m., il singalese), lingua appartenente al gruppo indoario della famiglia indoeuropea, parlata a Ceylon, dove fu anticamente importata dall’India settentr. e dove poi subì fortemente l’influsso delle parlate dravidiche; nativo, abitante, originario di Ceylon: un s.; una s.; in partic., al plur., i Singalesi, il maggiore gruppo etnico dell’isola di Ceylon, di cui occupa principalmente le regioni centro-meridionali, con caratteri somatici simili a quelli degli Indù settentrionali. È usata anche la forma, meno corretta, cingalese.</p>

<p><b>sinizesi</b> /sinizèsi/ s. f. [dal gr. συνίζησις, propr. «condensazione»]. – Nella metrica classica, pronuncia di due vocali (o di vocale e dittongo) contigue, ma appartenenti a sillabe diverse di una stessa parola, come se appartenessero alla stessa sillaba; di solito la prima delle due vocali è di quantità breve (per es., -εω di Πηληιάδεω in Iliade I, 1). Cfr. sineresi.</p>

<p><b>sinusite</b> = s. f. [der. del lat. sinus -us «cavità, seno1», col suff. medico -ite]. In medicina, affezione infiammatoria dei seni paranasali (frontali, mascellari, sfenoidali, etmoidali), che può essere dovuta alla propagazione di affezioni nasali da germi o da virus (per es., influenza), con fenomeni infiammatorî attenuati e transitorî (s. catarrale) o accentuati (s. purulenta, s. acuta, s. cronica); è caratterizzata, tra l’altro, da dolore locale spontaneo, spesso lancinante, cefalea, febbre, e scolo nelle cavità nasali del secreto infiammatorio.</p>

<p><b>sinottico</b> /sinòttico/ = agg. [dal gr. συνοπτικός, der. di σύνοψις «sguardo d’insieme»; v. sinossi] (pl. m. -ci). 1. Esposto, riepilogato in forma di sinossi, secondo un criterio schematico che consente una rapida visione e acquisizione mnemonica dei problemi, degli aspetti e dei dati fondamentali di una data materia, confrontabili tra loro anche mediante una agevole collocazione in colonne parallele: tavole s. di storia dell’arte; quadro sinottico. In meteorologia, carta s. (o carta del tempo), la rappresentazione, mediante segni convenzionali su carta geografica muta, della distribuzione della pressione (linee isobare), della temperatura, della direzione e intensità del vento, dello stato del cielo e delle eventuali precipitazioni in un determinato istante; è preparata due volte al giorno dagli uffici competenti e riguarda una vasta regione comprendente la zona di cui interessa prevedere il tempo. Nella tecnica, quadro s., quadro di supervisione e comando di impianti (molto usato in quelli elettrici), che riporta lo schema dell’impianto stesso e alcune manopole di telecomando di apparecchiature. Per meteorologia s., v. meteorologia. 2. Vangeli s. (e, come sost., i s., i tre s.), i Vangeli di Matteo, Marco e Luca che rivelano un notevole parallelismo e una stretta affinità e concordanza tanto da poter essere pubblicati in sinossi a colonne affiancate. Questione s., lo studio critico delle convergenze e delle divergenze dei tre Vangeli sinottici. </p>

<p><b>skeleton</b> Tipo di slittino monoposto che permette il raggiungimento di forti velocità (120-130 km/h). È formato da due pattini d’acciaio con carrello scorrevole. Il guidatore vi si stende sopra bocconi guidandolo con spostamenti del corpo, e frenando con le punte dei piedi munite di ramponi. Lo sport che si pratica scendendo con questo attrezzo lungo strette piste a serpentina, ghiacciate, è stato incluso nel programma olimpico nel 1928 e nel 1948 e stabilmente inserito dal 2002.</p>

<img src="img/skeleton.png" alt="skeleton"/>

<p id="sm"><b>smagliante</b> agg. [part. pres. di smagliare1]. – Splendente, rilucente: luce s., colori, tinte s. (e anche, con uso più letter., un’aria s. di luce, un quadro s. di colore); fig., una bellezza, un sorriso smagliante.</p>

<p><b>smargiasso</b> s. m. [etimo incerto]. – Chi si vanta di qualità che non ha e di poter fare cose di cui non è capace; spaccone, fanfarone: essere uno s.; fare lo s.; talvolta anche come agg.: un tono, un atteggiamento smargiasso. ◆ Non usato, o raro, il femm. smargiassa.</p>

<p><b>smègma</b> s. m. [dal gr. σμῆγμα (-ατος) «unguento»] (pl. <i>-i</i>). – In fisiologia, il materiale che si raccoglie nel solco balano-prepuziale (<i>s. prepuziale</i>) e intorno al clitoride e alle piccole labbra (<i>s. clitorideo</i>): ha odore caratteristico, è composto da secreti ghiandolari, da prodotti di desquamazione delle mucose di rivestimento e da alcuni componenti dell’urina, e ospita, come saprofita, un micobatterio (<i>Mycobacterium smegmatis</i>).</p>

<p><b>smi</b> “Successive Modificazioni e Integrazioni”: (“Ai sensi e per gli effetti della legge n. 1 del 1990 e smi”).</p>

<p id="so"><b>so</b>- [dal lat. <i>sŭb</i> «sotto»]. – Prefisso, spec. verbale, che si trova in parecchie voci, derivate dal latino per via ereditaria (come <i>soffiare</i>, <i>sollevare</i>, <i>sorridere</i>, ecc.) o per via dotta (come <i>soccombere</i>, <i>sommergere</i>, <i>sostentare</i>), o formate nella lingua italiana in età più o meno recente (per es. <i>sobbalzare</i>, <i>soffermare</i>, <i>sogghignare</i>, <i>sospingere</i>, ecc.), nelle quali può esprimere il rapporto locale di «sotto, di sotto» (per es. <i>sorreggere</i>, <i>soggolo</i>), o può avere una semplice funzione attenuativa (per es. <i>sobbollire</i>, <i>sogghignare</i>). Nella composizione il prefisso (che in realtà è una riduzione di <i>sob-</i>) esige sempre il rafforzamento della consonante scempia iniziale del secondo componente (<i>sottacere</i> da <i>tacere</i>, <i>soppalco</i> da <i>palco</i>).</p>

<p><b>sòda</b> s. f. [prob. dall’arabo <i>suwwād</i>, nome di una pianta che cresce vicino alle coste, esteso in Sicilia alle ceneri che se ne ricavano e quindi ai sali che anticam. si estraevano da queste ceneri]. – <b>1.</b> Nome con cui sono noti nell’uso e nel commercio due diversi composti chimici: <b>a.</b> <i>Carbonato di sodio</i>, sale di sodio dell’acido carbonico, di formula Na2CO3, presente in natura in acque minerali e lacustri, nelle ceneri di vegetali marini (varî tipi di alghe), dalle quali in passato si ricavava, e come minerale in depositi salini (forma in cui è stato conosciuto e utilizzato fin dall’antichità con i nomi, a seconda delle regioni, di <i>natron</i>, <i>trona</i>, ecc.). Si ottiene oggi in gran parte col processo industriale Solvay (realizzato dal chimico belga E. Solvay [1838-1922]) utilizzando cloruro di sodio, anidride carbonica e ammoniaca: <i>la soda Solvay</i> (o <i>soda calcinata</i>) si presenta in cristalli bianchi solubili in acqua, mentre il prodotto cristallizzato con dieci molecole d’acqua (<i>soda in cristalli</i>) si presenta in cristalli incolori trasparenti, che sfioriscono all’aria. Il carbonato di sodio ha reazione nettamente alcalina e trova larghissimo impiego nell’industria vetraria, della carta, dei saponi, in lavanderia, in tintoria, in metallurgia, nell’industria chimica, ecc. <b>b.</b> <i>Idrossido di sodio</i>, di formula NaOH, più noto col nome di <i>soda caustica</i> per il suo effetto fortemente disidratante sui tessuti organici; è una base molto forte, e si presenta in masse bianche solubili in acqua, che nell’aria umida diventano deliquescenti e poi sfioriscono assorbendo acqua e anidride carbonica (trasformandosi cioè, parzialmente, in carbonato di sodio); si ottiene industrialmente per elettrolisi di soluzioni di cloruro di sodio, raramente per caustificazione del carbonato di sodio, e si impiega in vasta scala nella fabbricazione dei saponi, nell’industria della carta e della cellulosa, nella purificazione di olî minerali e grassi, nella metallurgia dell’alluminio, nell’industria chimica, ecc. <b>2.</b> <i>Acqua di soda</i>, o semplicem. <i>soda</i>, acqua frizzante che contiene in soluzione anidride carbonica, immessavi sotto pressione o prodotta mediante reazione fra bicarbonato o carbonato di sodio e acido tartarico, usata come digestivo oppure per diluire bevande: <i>un bicchiere di s.</i>; <i>un whisky e soda</i>. <b>3.</b> In botanica, nome di alcune piante chenopodiacee e in partic. delle specie <i>Salsola kali</i> e <i>Salsola soda</i>. <b>4.</b> Primo elemento di termini composti della nomenclatura mineralogica (<i>sodalite</i>, ecc.), in cui indica la presenza, nella costituzione chimica del minerale, di sodio come elemento isomorfogeno.</p>

<p><strong>soddisfacènte</strong> (tosc. o letter. <strong>sodisfacènte</strong>) agg. [part. pres. di <em>soddisfare</em>]. – Che soddisfa, che rende o lascia soddisfatto: <em>risultati</em>, <em>condizioni s.</em>; <em>la situazione è per ora s.</em>; con uso assol., <em>soddisfacente</em>, come giudizio e valutazione, soprattutto di risultati scolastici (inferiore a <em>buono</em> e superiore a <em>mediocre</em>). ◆ Avv. <strong>soddisfacenteménte</strong>, in modo soddisfacente.</p>

<p><b>sóga</b> s. f. [lat. tardo sōca «fune», prob. voce di origine celtica]. – 1. ant. o letter. Striscia di cuoio, correggia: Cércati al collo, e troverai la soga Che ’l tien legato (Dante); di guerrier sudore Bagnerassi la s. dello scudo Sui caldi petti (V. Monti); l’eroe ... Prende lo scudo per l’argentea s. (Pascoli). 2. region. Finimento, cinghia di cuoio; fune robusta.</p>

<p><b>solére</b> v. tr. e intr. [lat. <i>solēre</i>] (pres. <i>sòglio</i>, <i>suòli</i> [ant. <i>sògli</i> o <i>suògli</i>], <i>suòle</i>, <i>sogliamo</i>, <i>soléte</i>, <i>sògliono</i>; pass. rem. <i>soléi</i>, <i>solésti</i>, ecc.; pres. cong. <i>sòglia</i>, ecc.; part. pass. <i>sòlito</i>). – <b>1.</b> Avere l’abitudine, usare. Il verbo, che appartiene alla lingua letter. o elevata (salvo in alcune espressioni impers. come <i>si suol dire</i>, <i>si suole fare</i>, <i>suole accadere</i>, ecc.), è usato quasi esclusivam. nelle forme semplici dell’indicativo (non però nel futuro) e meno spesso del congiuntivo, e nell’infinito pres. (negli altri tempi è sostituito dalla locuz. <i>essere solito</i>: v. <span>solito</span>), ed è sempre unito a un altro verbo all’infinito: <i>suole uscire tutte le sere</i>;&nbsp;<i>Protagora&nbsp; soleva dire che l’uomo è la misura di tutte le cose</i>; <i>delle fiere che nelle selve sogliono abitare aveva ... paura</i> (Boccaccio); <i>Quando ... ancor sana e snella Solea danzar la sera</i> (Leopardi); <i>ammaestrato a quali e quanti Miseri casi espor soglia il notturno Orror le dame</i> (Parini). Con l’infinito dipendente sottinteso: <i>Segando se ne va l’antica prora De l’acqua più che non suol con altrui</i> (Dante); <i>Di paura tremando</i>,<i> come suole Per picciol ventolin palustre canna</i> (Poliziano). Nell’ital. ant., era frequente l’uso del pres. indic. con valore di imperfetto: <i>io ardo come foco in la fornace</i>,<i> Membrando quel che da lei aver soglio</i> (Angiolieri); anche con funzione perifrastica: <i>ben lo soglio sapere</i> [= ben lo sapevo], <i>e hol già letto ne la Bibbia</i> (Giamboni). <b>2.</b> poet., ant. Con uso sostantivato, <i>il solere</i>, ciò che avviene o si fa normalmente, il solito: <i>vedea io le stelle Di lor solere e più chiare e maggiori</i> (Dante).</p>

<p><strong>solèrzia</strong> s. f. [dal lat. <em>sollertia</em>, der. di <em>sollers -ertis</em> «solerte»]. – L’essere solerte; cura, diligenza premurosa nell’eseguire un lavoro: <em>un artigiano di una s. ammirevole</em>; <em>il buon andamento dell’ufficio è dovuto alla s. degli impiegati</em>; <em>lavorare</em>, <em>studiare con solerzia</em>; <em>svolgere con s. i proprî impegni</em>.

<p><b>solfatara</b> (meno com. <b>zolfatara</b>) s. f. [der. di <i>solfo</i>, <i>zolfo</i>]. – Apparato vulcanico la cui attività consiste essenzialmente nell’emanazione di vapore acqueo misto ad anidride carbonica e idrogeno solforato (dall’ossidazione del quale si ha formazione di zolfo cristallino): rappresenta lo stato di riposo di un vulcano non estinto oppure una manifestazione di un vulcano in via di esaurimento. Alcune solfatare hanno dato origine a giacimenti sfruttabili di zolfo, sempre misto a selenio e, talora, a composti di arsenico.</p>

<p><b>sommarietà</b> s. f. [der. di sommario¹]. - 1. [l'essere sommario, sintetico: s. d'un giudizio, d'una descrizione] ≈ brevità, concisione, sinteticità. ↔ analiticità, minuziosità. 2. [l'essere sommario, frettoloso e superficiale: la s. di un lavoro] ≈ approssimazione, corrività, frettolosità, superficialità. ↔ accuratezza, meticolosità, scrupolosità. </p>

<p><b>sonante</b> = In linguistica, si dice di suono capace di costituire da sé una sillaba, contrariamente a quanto accade per la consonante. Sono quindi s. le vocali e altri suoni quali le nasali e liquide in funzione vocalica, per es. -n nell’ingl. Johnson o -r- nello sloveno Trst. In alcuni sistemi di traslitterazione e di trascrizione fonetica sono indicate da un puntino sotto la lettera (per es. ṇ, ṛ).</p>

<p><b>sopraffazione</b> /sopraffazióne/ s. f. [der. di <i>sopraffare</i>]. – 1. L’azione e il fatto di sopraffare: per imporre la sua volontà non rifugge neppure dalla sopraffazione. 2. Con valore concr., atto di prepotenza, soperchieria, sopruso: non tollero le sopraffazioni.</p>

<p><b>soprassedere</b> /soprassedére/ (ant. <b>soprasedére</b>) v. intr. [dal lat. tardo <i>suprasedere</i>, lat. class. <i>supersedere</i>, comp. di supra, super «sopra» e sedere «sedere, stare»] (coniug. come sedere; aus. avere). – 1. ant. a. Stare sopra, sovrastare. b. In senso fig., essere superiore, dominare. 2. Differire, rimandare una decisione o l’esecuzione di qualcosa: propongo di s. alla nomina del segretario; fu costretto a soprasedere insino a tanto avesse fermato gli animi loro (Guicciardini).</p>

<p><b>soprattutto</b> (meno com. sopratutto e sópra tutto) avv. – Sopra ogni cosa, prima o più di ogni altra cosa: e s. voglio vivere in pace; m’auguro s. che stiate tutti bene; e sopra tutto, non si lasci uscir parola su questo avviso che le abbiam dato per suo bene (Manzoni). Con sign. più generico, particolarmente, specialmente: la sincerità è un dovere, s. con gli amici; sono abituato a mangiare poco, s. a cena.</p>

<p><b>sopruso</b> s. m. [comp. di sopra- e uso]. – Atto con cui, abusando della propria forza e autorità, s’impone ad altri la propria volontà, ledendo i loro legittimi diritti e interessi: fare, ricevere, dover subire un s.; non tollerare i s.; è stato un vero s. detrarmi dalle ferie i giorni di assenza per malattia; i s. commessi dalle truppe d’occupazione provocarono la reazione dell’intera cittadinanza; un piccolo popolo che aveva resistito a tribolazioni e soprusi soltanto grazie alla fede (Fulvio Tomizza). </p>

<p><b>sòrdido</b> (o sórdido) agg. [dal lat. <i>sordĭdus</i>, der. di <i>sordes</i> «sporcizia, grettezza»]. – 1. Sporco, sudicio, disgustoso: un antro s.; una s. latrina; un quartiere s.; un uomo dall’aspetto s.; al posto delle torri e delle cupole, giaceva adesso un s. groviglio di catapecchie polverose (Buzzati); in senso morale, che offende il pudore, l’onestà, la dignità e sim.: gente s. e senza scrupoli; un s. individuo; agisce solo per fini s.; frequenta ambienti sordidi. 2. Avaro, spilorcio, meschino: un s. usuraio; la sua è una s. avarizia; questi sono calcoli sordidi. ◆ Avv. sordidaménte, in modo gretto, miserabile, squallido: agire, vivere sordidamente.</p>

<p><b>sordina</b> s. f. (ant. <strong>sordino</strong> s. m.) [der. di <em>sordo</em>]. – <strong>1.</strong> Dispositivo che viene (o si trova) applicato a strumenti musicali a corda, a fiato e a percussione, per diminuire l’intensità del suono (è costituito, negli strumenti ad arco, per lo più da un piccolo bidente di legno o d’avorio, ma anche metallico e d’altre forme, che, collocato sul ponticello, ne attutisce le vibrazioni trasmesse al piano armonico; negli strumenti a fiato, da un cono di cartone o di legno forato all’estremità che s’inserisce nel padiglione; nel pianoforte, da un feltro che, collocato fra i martelletti e le corde, viene appoggiato su queste mediante l’azione di un pedale o di una leva a mano per smorzarne le vibrazioni): <em>mettere la s. al violino</em>, <em>alla cornetta</em>, <em>al sassofono</em>; <em>abbassare il pedale della s.</em>, nel pianoforte; <em>suonare con la sordina</em>. <strong>2.</strong> Locuz. avv. <em>in sordina</em> (raro <em>alla s.</em>), in tono smorzato, piano: <em>cantare</em>,<em> suonare in s.</em>; in senso fig., <em>fare qualcosa in s.</em>, di nascosto, senza far sapere nulla ad altri; <em>Taddeo le celava un amoretto Di fresco intavolato alla sordina</em> (Giusti). <strong>3.</strong> Giunto di gomma applicato, in prossimità dei sostegni, ai cavi che sostengono linee elettriche, spec. se molto tese, allo scopo di ridurre e smorzare vibrazioni indotte dal vento, o da altre cause, e i suoni fastidiosi che ne derivano.</p>

<p><strong>sornióne</strong> agg. e s. m. (f. -<em>a</em>) [etimo sconosciuto; cfr. anche lo spagn. <em>sorna</em> «dissimulazione sorniona»]. – Che sa dissimulare i proprî sentimenti e le proprie intenzioni sotto un’apparenza bonaria e indifferente; che sa fingere abilmente, calcolatamente: <em>un tipo s.</em>; <em>comportamento</em>, <em>atteggiamento s.</em>; <em>avere</em>, <em>assumere</em>, <em>ostentare un’aria s.</em>; <em>la camicia aperta a risvolti sul petto gli dava un’aria s. di adolescente che la sa lunga</em> (Pavese); spesso sostantivato: <em>è un sornione</em>,<em> non gli dare troppo credito!</em>; <em>dinanzi agli altri la sorniona mi dava del lei</em> (Svevo).</p>

<p><b>sostitutivo</b> agg. [der. di <em>sostituire</em>]. – Che sostituisce, che vale a sostituire: <em>la presente disposizione è s. di tutte le disposizioni precedenti</em>. In partic.: <strong>1.</strong> <em>Farmaci s.</em>, in medicina, sostanze (enzimi digestivi, ormoni, ecc.) che vengono somministrate a scopo terapeutico (<em>terapia s.</em>) quando sono prodotte dall’organismo in quantità inadeguata. <strong>2.</strong> In botanica, con riferimento alle gemme, è sinon. di <em>suppletivo</em> o di<em> supplementare</em>. <strong>3.</strong> Nel diritto, <em>procura s.</em>, quella conferita a più persone, che possono agire l’una in sostituzione dell’altra, nell’ordine in cui è stato conferito il mandato, solo qualora il procuratore precedentemente designato si trovi nell’impossibilità di agire. <strong>4.</strong> In psicanalisi, <em>formazione s.</em>, meccanismo con cui l’Io, diversamente da quanto avviene nella <em>formazione reattiva</em> (v. reattivo, n. 1 <em>c</em>), soddisfa un desiderio ritenuto socialmente inaccettabile, o sostituendolo con un altro, che è ritenuto lecito e pertanto può essere appagato, o mediante l’insorgere di un sintomo (<em>lapsus</em>, <em>atto mancato</em>, <em>battuta di spirito</em>), che soddisfa in modo diverso il desiderio originario.</p>

<p><b>soverchieria</b> /soverchierìa/ (o <b>soperchierìa</b>) s. f. [der. di soverchiare, soperchiare]. – 1. L’azione e il fatto d’imporsi ad altri, abusando della propria maggiore forza, potenza o autorità: Dispiace poi sopra ogni villania ... Quella ch’è fatta con soperchieria A gente che non possa far difesa (Berni); ingiuriano per soverchieria, non per malizia (G. Gozzi). 2. Con sign. concr., atto di violenza o di sopraffazione commesso contro chi non ha la possibilità di difendersi e di reagire; prepotenza, angheria, sopruso: commettere una s.; fare, subire, dover sopportare soverchierie; questa è una s. bella e buona!; Malpelo faceva un visaccio come se quelle soperchierie cascassero sulle sue spalle (Verga); è venuto a trovarmi un tale ..., per avvertirmi d’una soperchieria ai miei e ai suoi danni (I. Calvino).</p>

<p><b>sopralluogo</b> /sopra'l:wɔgo/ s. m. (meno com. <b>sopraluogo</b>) [comp. di <i>sopra-</i> e <i>luogo</i>] (pl. <i>-ghi</i>). - <b>1.</b> (<i>giur</i>.) [visita compiuta direttamente sul luogo dall'autorità giudiziaria: <i>ordinare un s. nella casa del delitto</i>] ≈ indagine, ispezione. <b>2.</b> (<i>estens</i>.) [visita fatta a scopo di indagine, di controllo e sim.: <i>i nuovi proprietari hanno fatto un s. nell'appartamento</i>] ≈ ‖ controllo, ispezione, perlustrazione.</p>

<p><b>soprannaturale</b> (meno com. <b>sovrannaturale</b>) agg. [comp. di <i>sopra</i>- (o <i>sovra</i>-) e <i>naturale</i>]. – Nel linguaggio com., che supera il corso ordinario della natura (sinon. in questo caso di preternaturale); o che trascende i limiti dell’esperienza e della conoscenza umana (equivalente quindi a trascendente): cose, fatti, fenomeni s.; forza s.; potenza s.; in usi fig. e iperb., fuori dall’ordinario, prodigioso: essere dotato di una forza s.; avere una bontà soprannaturale. Con valore più partic., divino, celeste (in contrapp. a umano, terreno): ordine s.; aiuto, intervento s.; il fine dell’uomo è la felicità s. (Segneri). Sostantivato con valore neutro, il s., tutto ciò che sta al disopra della natura, manifestandosi come non soggetto alle sue forze e alle sue leggi: credere, non credere al s., nel s.; negare l’esistenza del soprannaturale. In teologia, il soprannaturale (in cui rientrano anzitutto la grazia e la visione intuitiva di Dio, ma anche la rivelazione) si definisce variamente in relazione al modo di concepire la natura: per diversi secoli è prevalso, nella scolastica di connotazione aristotelica, un concetto di soprannaturale come ciò che sta al di là e al di sopra della natura intesa come «natura pura» cioè autonoma, in sé compiuta; in questa prospettiva il soprannaturale è ciò che si aggiunge dall’esterno, come dono gratuito di Dio. Nella teologia contemporanea, riprendendo i grandi temi della patristica, si è accentuata l’intima connessione tra soprannaturale e naturale nei destini dell’uomo e della sua storia, così da rifiutare l’idea di «natura pura», ponendo invece nella natura stessa dell’uomo, in quanto creatura di Dio, la radice della sua aspirazione al soprannaturale e quindi alla grazia, alla visione di Dio e, più ampiamente, alla partecipazione della vita di Dio. Di qui il rifiuto di considerare, dal punto di vista della concreta realtà esistenziale, una radicale dicotomia tra soprannaturale e naturale, e l’insistenza sul tema dell’incarnazione come assunzione e divinizzazione dell’umanità da parte di Cristo, momento centrale nell’economia della salvezza che afferma l’elevazione di ogni realtà nell’orizzonte del soprannaturale. ◆ Avv. <b>soprannaturalménte</b>, non com., in modo soprannaturale.</p>

<p id="sp"><b>sparigliare</b> v. tr. [der. di <i>pariglia</i>, col pref. <i>s</i>- (nel sign. 1)] (<i>io sparìglio</i>, ecc.). – <b>1.</b> non com. Disfare una pariglia, una coppia di animali o di oggetti: <i>s. i cavalli.</i> <b>2.</b> Nel gioco della scopa e dello scopone, fare prese di più carte di valore diverso, in modo che le altre dello stesso valore restino in numero dispari: <i>s. i sette</i>, prendere un sette con una carta più alta, o prendere con un sette due o tre carte più piccole, in modo che l’ultimo sette resti spaiato; analogam. <i>s. i sei</i>, <i>i re</i>; anche assol.: <i>cerca di non sparigliare</i>. ◆ Part. pass. <b>sparigliato</b>, anche come agg., spaiato, non più in coppia: <i>un cavallo</i>, <i>un sette sparigliato</i>.</p>

<p><strong>spartïàcque</strong> s. m. [comp. di <em>spartire</em> e <em>acqua</em>], invar. – <strong>1.</strong> In geografia fisica, la linea che separa un bacino idrografico dai suoi contermini, detta anche <em>linea displuviale</em> o <em>displuvio</em>: ben netta nei bacini delimitati da rilievi (<em>s. di cresta</em> o <em>s. superficiale</em>), è poco distinguibile in quelli di pianura (<em>s. vallivo</em>), dove, più che a una linea, corrisponde a una zona displuviale; <em>s. sotterraneo</em>, linea, diversa da quella dello <em>s. superficiale</em>, che delimita il bacino sotterraneo formato dalle rocce impermeabili: è quello di maggiore interesse dal punto di vista dello sfruttamento delle risorse idriche di una data zona geografica; <em>s. principale</em>, quello che separa i grandi bacini fluviali continentali, in genere percorsi da fiumi che sfociano in mari o oceani diversi; <em>s. secondario</em>, quello che separa tra loro i bacini di due affluenti del medesimo fiume. <strong>2.</strong> fig. Elemento che divide, che separa in modo netto: <em>s. ideologico</em>; <em>l’atteggiamento verso gli immigrati è lo s. che divide le due coalizioni</em>.</p>

<p><b>spasimare</b> /spazi'mare/ v. intr. [der. di spasimo] (io spàsimo, ecc.; aus. avere). - 1. [essere in preda a una sofferenza molto acuta, con le prep. per, di: s. per il dolore; s. di sete] ≈ smaniare. ↓ patire, penare, soffrire, tribolare. 2. (fig.) a. [provare il forte desiderio di fare qualcosa, seguito da prop. oggettiva implicita introdotta da di: spasima di tornare a casa] ≈ (lett.) agognare (a), ambire, (lett.) anelare (a), (lett.) bramare, smaniare, (lett.) vagheggiare. ‖ sognare. b. [provare un intenso sentimento d'amore, con la prep. per: mio figlio spasima per la compagna di banco] ≈ ardere, (fam.) sbavare (per, dietro a), smaniare, struggersi. ↓ corteggiare (ø), desiderare (ø), sospirare. </p>
 
<p><b>speculum</b> ‹spèkulum› s. neutro, lat. (propr. «specchio»), usato in ital. al masch. (pl. invar. o, raro, specula ‹spèkula›). – 1. In medicina, strumento tubulare o imbutiforme, a pareti fisse o divaricabili, impiegato nell’esplorazione di alcune cavità esterne (ano, narici, vagina, condotto uditivo esterno), eventualmente per dilatarne o rettificarne il lume. 2. Titolo di opere medievali e rinascimentali di carattere enciclopedico e di tono didascalico o morale: S. humanae salvationis, S. orbis terrarum, S. perfectionis, S. naturale, doctrinale, ecc.</p>

<p><b>Spes contra spem</b> loc. lat. che si può tradurre letteralmente con "la speranza contro la speranza". Deriva da un passaggio da Paolo di Tarso (Lettera ai Romani, 4,18[1]), in cui l'apostolo si esprime con riferimento all'atteggiamento dell'incrollabile fede di Abramo:</p>

<div class="eq">
<p>«... qui contra spem in spem credidit, ut fieret pater multarum gentium, secundum quod dictum est: “ Sic erit semen tuum ”.»<br> «Egli ebbe fede sperando contro ogni speranza e così divenne padre di molti popoli, come gli era stato detto: Così sarà la tua discendenza.»(San Paolo, Lettera ai Romani, 4,18[2][3])</p>
</div>

<p><b>sponsale</b> agg. e s. m. [dal lat. <i>sponsalis</i>, agg., der. di <i>sponsus</i> (v. sposo), e rispettivam. <i>sponsalia</i>, neutro pl. sostantivato], letter. – 1. agg., non com. Coniugale, di coniuge: amore s.; letto s.; l’unione s., il matrimonio. 2. Al plur., sponsali, matrimonio, cerimonia nuziale, ancora usato in espressioni di tono enfatico e solenne: l’amnistia fu concessa per gli s. del principe ereditario; oppure iron. e scherz.: bene, vi siete fidanzati: e a quando gli sponsali? In storia del diritto, promessa di matrimonio, come istituto già esistente presso le più antiche genti italiche e continuato, in forme e con conseguenze giuridiche varie, in età romana e medievale: concludere, rompere gli sponsali.</p>

<p><b>sponsalizia</b> /sponsalìzia/ s. f. – Forma ant. e letter. per sposalizio, s. m., promessa di matrimonio e matrimonio (il mutamento di genere è dovuto all’influsso del neutro pl. lat. sponsalia; v. sponsale): In una ricca camera, quale era Quella dove fu il letto apparecchiato, Qual possiam creder a così altiera Isponsalizia, invocata Iunone, Emilia se n’entrò con Palemone (Boccaccio); più spesso al plur., promessa solenne di matrimonio: nella presenzia di Currado di pari consentimento contrassero le sponsalizie (Boccaccio); o anche matrimonio, nozze: Poi che le sponsalizie fuor compiute Al sacro fonte intra lui e la Fede (Dante); fian di tanto mal di nuovo origine D’esterna moglie esterne sponsalizie (Caro).</p>

<p id="sq"><b>squagliare</b> v. tr. [voce di origine region., der. di <i>quagliare</i>, col pref. <i>s-</i> (nel sign. 1), variante region. di <i>cagliare</i>] (<i>io squàglio</i>, ecc.). – Sciogliere, fondere, liquefare (soprattutto per mezzo o per effetto del calore): <i>s. il burro al fuoco</i>; <i>il sole comincia a s. la neve</i>. Comune l’intr. pron. <i>squagliarsi</i>, sciogliersi, liquefarsi: <i>fai presto a prendere il tuo gelato</i>,<i> prima che si squagli</i>; e in senso fig., <i>squagliarsi</i> o <i>squagliarsela</i>, andarsene via in fretta e di nascosto, svignarsela, specialmente dopo aver commesso un atto disonesto o poco corretto, o per non dover rendere conto delle proprie azioni, per evitare un incomodo o una seccatura: <i>sentendo venire qualcuno</i>,<i> i due ladruncoli si squagliarono</i>; <i>ragazzi</i>,<i> squagliamocela!</i>,<i> arriva il controllore</i>; <i>quando si tratta di pagare</i>,<i> lui di solito se la squaglia</i>. Nel linguaggio fam., sempre in senso fig., intenerirsi, lasciarsi sopraffare dall’emozione: <i>squagliarsi d’amore</i>, <i>di tenerezza</i>; <i>quando la vedo mi squaglio</i>.</p>

<p id="st"><b>stabulàrio</b> s. m. [der. del lat. <i>stabŭlum</i> «stalla»]. – <b>1.</b> Stalla pubblica in cui sono provvisoriamente ricoverati e custoditi dal Comune animali trovati vaganti o ricevuti temporaneamente in custodia. <b>2.</b> Canile municipale per cani randagi o smarriti. <b>3.</b> Locale annesso a istituti o laboratorî di ricerca e sperimentazione zoologica o biologica, in cui si allevano o si ospitano gli animali necessarî per gli esperimenti.</p>

<p><b>staffile</b> s. m. [der. di staffa]. – 1. Cinghia di cuoio regolabile che unisce ciascuna delle due staffe alla sella; talvolta è così chiamato anche l’occhio della staffa. 2. estens. Sferza costituita per lo più da una sola lunga striscia di cuoio attaccata a un manico di legno o ad altra impugnatura.</p>

<p><b>stalagmite</b> (o stalammite) s. f. [der. del gr. σταλαγμός «gocciolamento»]. Concrezione minerale di calcite e, talora, di aragonite, ma anche di altri minerali, che si forma sul suolo di caverne o di altre grosse cavità delle rocce per la precipitazione lenta ma continua di sostanze minerali da soluzioni acquose mineralizzate, sature, che sgocciolano nella cavità stessa. Le stalagmiti assumono talvolta singolari forme imitative, come fusi, candele, colonne, ecc., e possono raggiungere notevoli dimensioni sino a congiungersi con le stalattiti, formazioni analoghe pendenti dalle volte; famose, per la loro imponenza e bellezza, le stalagmiti delle grotte del Carso Triestino, della Val Seriana, delle Marche (Frasassi), della Puglia (Castellana), e, in Slovenia, di Postumia.</p>

<p><b>stalattite</b> s. f. [der. del gr. σταλακτός, agg. verbale di σταλάζω «gocciolare»]. 1. Concrezione minerale di calcite o aragonite, talvolta anche di altri minerali, che si forma, pendendo dalla volta di grotte e altre grosse cavità della roccia, per la precipitazione lenta, ma continua, di sostanze minerali da soluzioni acquose mineralizzate, sature, le cui gocce lasciano evaporare l’acqua prima di staccarsi dalla volta stessa. Famose per la loro imponenza e bellezza sono le stalattiti, unite alle stalagmiti, di molte grotte della Venezia Giulia, delle Marche, della Puglia, ecc., in Italia, e di Postumia in Slovenia. 2. Motivo decorativo dell’architettura islamica, costituito da un insieme di piccoli elementi prismatici di legno, ceramica, stucco o argilla, sovrapposti a guisa di mensola in serie orizzontali sporgenti l’una sopra l’altra: le stupende s. dell’Alhambra.</p>

<p><strong>stantìo</strong> (ant. o dial. <strong>stantivo</strong>) agg. [dal lat. pop. e mediev. <em>stantivus</em>, der. di <em>stans stantis</em>, part. pres. di <em>stare</em> «stare»]. – <strong>1.</strong> Di alimento che, per essere stato conservato troppo a lungo e male, ha perso la freschezza e ha acquistato odore e sapore sgradevoli, vicini al rancido o all’ammuffito: <em>pane s.</em>; <em>farina s.</em>; <em>formaggio s.</em>, <em>olio</em>, <em>burro s.</em>; con uso sostantivato, il sapore e l’odore di stantio: <em>questi biscotti sanno di s.</em>; <em>il burro ha preso di s.</em>, <em>sa di stantio</em>. <strong>2.</strong> fig. D’altre cose, anche astratte, non più valido, fuori uso, fuori moda, sorpassato (sempre con intonazione spreg.): <em>idee</em>, <em>consuetudini</em>, <em>usanze s.</em>; <em>parole</em>, <em>frasi s.</em>; <em>notizie ormai s.</em>, già note, e quindi prive di interesse; <em>un’aura di nobiltà s. e provinciale t’opprimeva in quei grandi e oscuri saloni</em> (M. Pratesi). Come semplice rafforzamento spreg.: <em>un vecchio dongiovanni ormai stantio.</em></p>

<p><b>steatite</b> = Roccia metamorfica composta in prevalenza da talco con impurezze di clorite, albite e pirite; è detta anche pietra saponaria. Si trova in Italia, alquanto impura, nelle serpentine dell’Appennino settentrionale. È usata, oltre che per segnare stoffe (pietra da sarti), scrivere su lavagne ecc., anche come materiale isolante elettrico. I materiali di s. vengono in genere formati in presse a secco.</p>

<p><b>stecil</b> = s.m. inv. Tipo di matrice per copie ciclostilate - ETIM voce ingl. prop. "stampino"</p>

<p><b>stigma</b><sup>1</sup> (o <b>stimma</b>) s. m. [dal lat. <i>stigma</i> (<i>-ătis</i>) «marchio, macchia, punto», propriam. «puntura», gr. στίγμα -ατος, der. di στίζω «pungere, marcare»] (pl. <i>-i</i>). – <b>1.</b> In botanica: <b>a.</b> La parte apicale variamente conformata del pistillo, destinata a ricevere e far germinare i granelli pollinici. <b>b.</b> Organello pigmentato fotosensibile presente nei cromatofori o nel citoplasma, a volte anche nei gameti, di varie alghe: ha funzione di fotorecettore per regolare i movimenti fototattici, soprattutto di individui unicellulari flagellati. <b>2.</b> In zoologia: <b>a.</b> Ciascuna delle aperture mediante le quali il sistema respiratorio tracheale degli insetti e di alcuni artropodi terrestri comunica con l’esterno. <b>b.</b> Ciascuna delle aperture branchiali della faringe dei tunicati. <b>c.</b> Nome di alcune macchie colorate delle ali di farfalle e di altri insetti. <b>d.</b> Organulo fotorecettore ausiliario dei cloroplasti, che si trova nelle cellule dei protozoi flagellati. <b>3.</b> In anatomia, la parte assottigliata e priva di vasi della parete del follicolo, in corrispondenza della quale avviene la distensione e la deiscenza che caratterizza l’ovulazione. <b>4. a.</b> Nell’uso letter., con sign. vicino a quello etimologico, marchio, impronta, carattere distintivo: <i>quella misteriosa inclinazione ... ch’è il vero stigma della nobiltà femminile</i> (Fogazzaro); <i>l’antica cultura popolare</i>,<i> tuttora radicata ... specie fra i contadini</i>,<i> segnava di uno stigma religioso certi mali indecifrabili</i> (Morante). In questo sign. è usato anche il plur. <i>stigmate</i> o <i>stimmate</i> (v. <span>stimmate</span>). <b>b.</b> In psicologia sociale, attribuzione di qualità negative a una persona o a un gruppo di persone, soprattutto rivolta alla loro condizione sociale e reputazione: <i>un individuo</i>, <i>un gruppo colpito da s. psico-fisici</i>, <i>razziali</i>, <i>etnici</i>, <i>religiosi</i>.</p>

<p><b>stilèma</b> s. m. [der. di <i>stile</i>, sul modello di <i>fonema</i>, <i>morfema</i>, ecc.] (pl. <i>-i</i>). – In stilistica, tratto, elemento di stile che caratterizza uno scrittore, o anche una scuola o un’epoca letteraria: <i>uno s.</i> (<i>grammaticale</i>, <i>lessicale</i>, ecc.) <i>del Petrarca</i>; <i>gli s. linguistici e tonali di Montale</i>. Per estens., riferito a musicisti e artisti e a opere musicali e artistiche: <i>gli s. di Mozart</i>, <i>di Cézanne</i>, o <i>delle sinfonie beethoveniane</i>, <i>del paesaggio leonardesco</i>.</p>

<p><b>stipèndio</b> s. m. [dal lat. <i>stipendium</i> «mercede, paga militare» (comp. di <i>stips stipis</i> «contribuzione, offerta» e <i>pendĕre</i> «pagare»)]. – <b>1.</b> Nella lingua ant., conformemente all’uso lat., la paga, il soldo che si dava alle truppe mercenarie: <i>militare allo s.</i> (o <i>agli stipendî</i>) <i>di un capitano di ventura</i>; <i>E in spalla un scoppio o un arcobugio prendi; Che senza</i>,<i> io so</i>,<i> non toccherai stipendi</i> (Ariosto). Per estens., il compenso che il signore o il principe dava a persona che lavorava comunque per lui: <i>teneva presso di sé uno scultore con lo s. di 100 fiorini</i>. <b>2.</b> Retribuzione fissa del prestatore di lavoro continuato e subordinato, come funzionario o impiegato privato o pubblico (v. anche retribuzione, spec. per la distinzione da <i>salario</i>): <i>un buono</i>, <i>un discreto</i>, <i>un magro s.</i>; <i>ho avuto un aumento di s.</i>; <i>i varî contributi vengono trattenuti sullo s.</i>; in espressioni brachilogiche, come equivalente di «pagamento dello stipendio»: <i>è stato sospeso dallo s.</i>; <i>lo s. decorre dal giorno dell’assunzione</i>. <b>3.</b> Nel diritto canonico, l’elemosina data a una chiesa per la celebrazione o l’applicazione di messe. ◆ Dim. spreg. <b>stipendiétto</b>, <b>stipendiùccio</b>, <b>stipendiùcolo</b>.</p>

<p><b>Stoccolma, sindrome</b> = Particolare stato psicologico che può interessare le vittime di un sequestro o di un abuso ripetuto, i quali, in maniera apparentemente paradossale, cominciano a nutrire sentimenti positivi verso il proprio aguzzino che possono andare dalla solidarietà all’innamoramento. L’espressione fu usata per la prima volta da Conrad Hassel, agente speciale dell’FBI, in seguito ad un episodio avvenuto in Svezia nell’agosto del 1973: quattro impiegati di una banca di Stoccolma, tenuti in ostaggio da due rapinatori per sei giorni, una volta rilasciati, espressero sentimenti di solidarietà verso i sequestratori arrivando a testimoniare in loro favore, con manifestazioni di ostilità verso il mondo esterno (polizia, autorità, ecc.). Gli effetti a breve e lungo termine sono caratterizzati da una sintomatologia ansiosa, disturbi fisici e psicofisici e sintomi depressivi.</p>

<p><b>stòla</b> = s. f. [dal lat. stola, che è dal gr. στολή «abito», der. di στέλλω «vestire»]. 1. a. Nell’antica Grecia, nome generico di abito maschile e femminile. b. In Roma antica, abito femminile lungo, pieghettato, indossato sopra la tunica e sotto il mantello. 2. a. Paramento ecclesiastico indossato nelle funzioni liturgiche dal vescovo, dal sacerdote e dal diacono, come distintivo di onore: è costituito da una striscia di lino, di lana o di seta, ricamata e ornata, dello stesso colore della pianeta, che viene portata intorno al collo in modo che le due estremità ricadano sul davanti. Diritti o tasse di stola, gli emolumenti dovuti nel passato dai fedeli ai parroci per la celebrazione di battesimi, matrimonî, funerali o altri servizi religiosi richiesti. b. Insegna nobiliare o araldica a forma di stola ecclesiastica. In partic.: Ordine della s. d’oro, ordine cavalleresco della Repubblica di Venezia, conferito a nobili per eccezionali servizî, il cui distintivo era una stola di broccato d’oro portata in modo che scendesse dalla spalla sinistra sul davanti. c. Larga striscia di pelliccia, o anche di tessuto prezioso, portata sulle spalle o intorno al collo, caratteristica dell’abbigliamento femminile da sera: una s. di ermellino, di visone; una s. di lamè. ◆ Accr. stolóne m. (v. stolone1).</p>

<p><b>stòlido</b> agg. [dal lat. stolĭdus, affine a stultus «stolto»]. – Che ha o dimostra mancanza d’intelligenza, di prontezza, d’intuito: un vecchio stolido; come usano certi s. mariti del giorno d’oggi (C. Arrighi); per estens.: un comportamento s.; una risposta stolida. ◆ Avv. stolidaménte, in modo stolido, da persona stolida: comportarsi, agire stolidamente.</p>

<p><b>stòma</b> s. m. [dal gr. στόμα «bocca; apertura»] (pl. <i>-i</i>). – <b>1.</b> In zoologia, l’apertura della conchiglia dei molluschi gasteropodi; anche, talora, l’apertura boccale negli invertebrati (con questo sign., spec. come suffisso in parole composte). <b>2.</b> In istologia, spazio tra le cellule di un tessuto. <b>3.</b> In botanica, apparato con cui le parti aeree delle piante riescono ad avere degli scambî gassosi tra l’aria atmosferica e quella contenuta negli spazî intercellulari del parenchima: è costituito tipicamente da due cellule epidermiche reniformi, con la faccia concava volta l’una verso l’altra, per cui delimitano una fessura (<i>apertura stomatica</i>) che, col variare del loro turgore, si allarga, si stringe o si chiude; questi stomi, detti più propriam. <i>s. aeriferi</i>, variano numericamente a seconda della specie, da qualche decina fino a un migliaio per mm<sup>2</sup>, e costellano soprattutto la pagina inferiore delle foglie. <i>S. acquifero</i>, particolare tipo di stoma (v. <span>idatodo</span>), sempre aperto, situato generalmente ai bordi degli organi, destinato a secernere acqua allo stato libero quando questa sia in eccesso.</p>

<p><b>strale</b> s. m. [dal. longob. *strāl]. – 1. Sinon. letter. o poet. di freccia, dardo (in origine indicò prob. un particolare tipo di dardo): Al nervo adatta del suo stral la cocca (Poliziano), Curvò Clorinda sette volte e sette Rallentò l’arco e n’aventò lo s. (T. Tasso); Non si trattien lo strale, Quando dall’arco uscì (Metastasio). Più com. in usi fig.: essere vittima degli s. di Cupido; essere bersaglio degli s. dell’avversario, della calunnia, della fortuna avversa; appuntare, dirigere i proprî s. su qualcuno, farlo oggetto di aspre critiche, di pungente ironia e sim. Per estens., il dolore prodotto da qualche cosa che ferisca (anche nell’animo): Tu lascerai ogne cosa diletta Più caramente; e questo è quello strale Che l’arco de lo essilio pria saetta (Dante). 2. Imbarcazione da diporto, a vela, della lunghezza di circa 5 m, il cui equipaggio di regata è costituito da due persone.</p>

<p><b>stratocùmulo</b> = s. m. [comp. di strato e cumulo]. In meteorologia, formazione nuvolosa in forme tondeggianti unite per la base o formanti strato, che coprono talora vaste estensioni.</p>

<p><strong>stupefacènte</strong> agg. e s. m. [part. pres. di <em>stupefare</em>]. – <strong>1.</strong> agg. Che desta stupore: <em>una notizia</em>, <em>uno spettacolo s.</em>; <em>è stato di una s. arroganza</em>; è usato anche con valore verbale neutro: <em>è s. vedere con quanta pazienza assiste i vecchi</em>. <strong>2.</strong> agg. e s. m. <em>Sostanza s.</em>, e più comunem. <em>stupefacente</em> s. m., sostanza naturale o sintetica che, anche a piccole dosi, agisce modificando lo stato di coscienza e lo stato emotivo e, nell’uso ripetuto, determina una condizione di sofferenza somatica e psichica, che si traduce in una condizione di dipendenza, inducendo inoltre nell’organismo una progressiva assuefazione (nel senso che il conseguimento dell’effetto voluttuario richiede l’assunzione di sempre maggiori quantitativi di sostanza, progressivamente sempre più tollerata dall’organismo stesso). Vengono genericamente considerate stupefacenti numerosissime sostanze eterogenee, quali l’oppio e i suoi derivati morfina ed eroina, la cocaina, la mescalina, la psilocibina, l’anfetamina, la dietilamide dell’acido lisergico (LSD), ecc.; vi si accomunano talora anche altri farmaci psicotropi, come i barbiturici e molti ansiolitici, capaci di dare assuefazione e indurre in stato di dipendenza. Gli stupefacenti, oltre a indurre comportamenti anormali, sconvolgono specifici sistemi neuronali determinando in tal modo modificazioni delle funzioni del sistema nervoso centrale, e, col tempo, deteriorano il processo di nutrizione degli organismi. Lo stato di bisogno indotto è diverso a seconda della sostanza considerata; la condizione di dipendenza, in caso di brusca cessazione della somministrazione, si traduce spesso in una sindrome (<em>sindrome di astinenza</em>) di altissima gravità. <em>Disciplina penale degli s.</em>, l’insieme delle norme giuridiche che disciplinano la coltivazione, la fabbricazione, la produzione, il commercio e la detenzione delle sostanze considerate stupefacenti: frequentemente modificate a causa della estrema complessità del fenomeno della tossicodipendenza, tali norme distinguono fondamentalmente le attività connesse al traffico di droga, severamente represso, da quelle connesse al consumo e alla detenzione di modiche quantità di stupefacente, che, per quanto non lecite, sono trattate mitemente, fino al limite della non punibilità.</p>

<p id="su"><b>succinto</b>(ant. <strong>soccinto</strong>) agg. [dal lat. <em>succinctus</em>, part. pass. di <em>succingĕre</em> «cingere di sotto»; il valore fig. è già nel lat. <em>succinctus</em>, per estens. del sign. di «spedito» riferito a persona che ha i movimenti più svelti in quanto ha le vesti succinte]. – <strong>1.</strong> ant. Legato, cinto in basso: <em>el tenea soccinto Dinanzi l’altro e dietro il braccio destro D’una catena</em> (Dante). <strong>2. a.</strong> Detto della veste, stretta alla vita da una cintura, e tirata alquanto al di sopra di essa in modo che rimanga sollevata all’estremità: <em>tenere la tunica</em>, <em>la veste s.</em>; anche, di persona che ha la veste succinta: <em>In abito succinta era Marfisa</em> (Ariosto); <em>si volse Agile come in cielo Ebe succinta</em> (Foscolo); o della parte del corpo dove è legata la cintura: <em>la succinta natica rotando</em>,<em> Altrui volge faceto il nero ceffo</em> (Parini). Per estens., di indumento che è meno lungo o ampio del normale, o che comunque lascia scoperte parti del corpo normalmente coperte: <em>i s. abiti estivi</em>; <em>indossava un s. bikini</em>; <em>una bagnante molto succinta</em>. <strong>b.</strong> In zoologia, <em>crisalide s.</em>, sospesa a un filo sericeo. <strong>3.</strong> fig. Di discorso o scritto breve e sintetico: <em>una s. relazione</em>; <em>dopo una s. introduzione</em>,<em> l’autore passa a esaminare l’argomento del libro</em>; <em>abbiam tentato ... di dar così</em>,<em> per ora e finché qualchedun altro non faccia meglio</em>,<em> una notizia succinta</em>,<em> ma sincera e continuata</em>,<em> di quel disastro</em> (Manzoni); anche di persona essenziale e concisa nello scrivere e nel parlare: <em>è un oratore</em>, <em>uno scrittore molto succinto</em>. Di uso com. la locuz. avv. <em>in succinto</em>, in breve, in forma sintetica: <em>esporre i fatti in succinto</em>; <em>raccontami in succinto la trama della commedia</em>. ◆ Avv. <strong>succintaménte</strong>, con vesti più corte o più scollate del normale: <em>una donna succintamente vestita</em>; fig., in breve: <em>mi riferì succintamente l’accaduto</em>; <em>esponete succintamente le vostre impressioni su questa poesia</em>.</p>

<p><b>sufficiènte</b> (o <b>sufficènte</b>; ant. <b>sofficiènte</b>) agg. [dal lat. <i>sufficiens -entis</i>, part. pres. di <i>sufficĕre</i> «bastare», comp. di <i>sub</i>- e <i>facĕre</i> «fare»; il sign. 2 ricalca il fr. suffisant]. – 1. a. Che basta, che è adeguato, anche se di misura, a una determinata necessità, utilizzazione o finalità (che per lo più è esplicitamente espressa con un compl. o una proposizione introdotti da per o da a): il raccolto quest’anno è appena s. per il fabbisogno nazionale; non è un grande stipendio, ma è s. per mantenere la famiglia; non ha le capacità s. alle alte responsabilità del suo grado; una sala s. a contenere cento persone; non trovo parole s. a esprimervi la mia gratitudine. Senza determinazioni (che sono per lo più implicite nel contesto): la vita è sempre più cara, e lo stipendio non è più s.; è una pensione familiare, ma il vitto è curato e s. (e, rafforzato, più che s.); le sue giustificazioni non sono s.; aggiungere all’impasto farina in quantità sufficiente. In logica e in matematica, il termine è usato per esprimere la dipendenza logica di certe proposizioni: in partic., si dice che la proposizione A rappresenta una condizione s. perché si verifichi la proposizione B, per intendere che, se A è verificata, deve esserlo anche B (cioè che A implica B; v. anche necessario). Per il principio di ragione s., in Leibniz, v. ragione, n. 1 b. Come s. m., con valore neutro, quanto basta, quanto è sufficiente: ha appena il sufficiente per vivere. Usato assol., sufficiente, giudizio scolastico (corrispondente all’incirca al voto 6 nella scala valutativa da 1 a 10) o qualifica di impiegati pubblici che costituisce il livello positivo minimo per l’approvazione o la promozione, o per il rendimento in servizio. b. ant. Riferito a persona, idoneo, adatto, capace: menar nol volea, non perché egli nol conoscesse bene a ogni servigio sufficiente, ma per ciò che egli giucava (Boccaccio); e assol.: chiese ... di poter ragionare coll’abate suo, ch’era uomo sufficiente (Passavanti), qui, in partic., con il sign. di «dotto, istruito». 2. fig. Pieno di ostentata superiorità, di forzata condiscendenza e sopportazione: tratta tutti con un tono s. e irritante; non la sopporto, quella sua aria s. e sprezzante; più raram., riferito alla persona: un individuo altezzoso e s. (e sostantivato: smettila di fare il s., la sufficiente). ◆ Avv. sufficienteménte, in quantità sufficiente: hai mangiato sufficientemente?; abbastanza, discretamente: un libro, un film sufficientemente buono; siamo sufficientemente soddisfatti; con ostentata superiorità e condiscendenza (più com. con sufficienza): tratta tutti sufficientemente; rispondere sufficientemente a una domanda.</p>

<p><b>suggestióne</b> s. f. [dal lat. <i>suggestio -onis</i>, propr. «suggerimento» (der. di <i>suggerĕre</i>, part. pass. <i>suggestus</i>: v. <span>suggerire</span>)]. – <b>1.</b> Fenomeno della coscienza per cui un’idea, una convinzione, un desiderio, un comportamento sono imposti dall’esterno, da altre persone (la forma estrema è la <i>s. ipnotica</i> e <i>post-ipnotica</i>, esercitata da un ipnotizzatore e operante nel sonno ipnotico e dopo di esso), o anche da fatti e situazioni valutati non obiettivamente, e da impressioni e sensazioni soggettive non vagliate in modo razionale e critico: <i>agire in stato di s.</i>; <i>una persona</i>, <i>un modello capace di esercitare una forte s.</i>; <i>s. collettiva</i>, e in partic. <i>s. della folla in tumulto</i>, prevista come circostanza attenuante comune dal codice penale italiano. <b>2.</b> Con sign. più generico e attenuato (vicino a quello di <i>suggestività</i>, <i>fascino</i>): <i>sentire</i>, <i>subire la s. del paesaggio</i>; <i>cedere alla s. di una scena commovente</i>. <b>3.</b> Termine usato talora impropriam. con il sign. di «suggerimento» (per influenza dell’ingl. <i>suggestion</i>, che ha questo come sign. principale).</p>

<p><b>sua sponte</b> /'sua 'spɔnte/ locuz. lat. (propr. "spontaneamente"), usata in ital. come avv. - [senza essere spinto da altri] ≈ autonomamente, di sua (spontanea) volontà, intenzionalmente, spontaneamente, volontariamente, volutamente. ↔ a forza, coattivamente, coercitivamente, forzosamente.</p>

<p><b>suità</b> s. f. [dal lat. mediev. <i>suitas</i>, der. di <i>suus</i> «suo»]. – <b>1.</b> Come termine giuridico, riferito al diritto romano, la qualità o condizione di essere <i>suus heres</i>, il diritto cioè che ha il cittadino di ereditare i beni del <i>pater familias</i>, anche se questo muore senza testamento: <i>i plebei</i>,<i> non essendo ancor cittadini</i>,<i> come ivan morendo</i>,<i> non potevano lasciare i campi ab intestato a’ congionti</i>,<i> perché non avevano suità</i> (Vico); concetto esteso anche al diritto comune: <i>quei successori</i>,<i> li quali nella robba del morto abbiano la ragione della suità</i>,<i> come sono li figli</i> (De Luca). Con uso più generico, <i>suità di diritto</i>, proprietà reale, possesso indipendente ed esclusivo di un bene. <b>2.</b> Nel linguaggio filosofico, il fatto di essere sé stesso, in senso ontologico, o anche in senso psicologico, ossia il sentimento di sé, della propria individualità e personalità (concetto espresso anche con altri termini di sign. affine, dei quali il più noto è <i>ecceità</i>, lat. mediev. <i>haecceitas</i>): <i>se molti io convengono nell’esser io</i>,<i> nell’avere la «suità»</i>, <i>dunque hanno qualche cosa di comune</i> (Rosmini).</p>

<p><strong>supino</strong><sup>1</sup> agg. [dal lat. <em>supinus</em> «resupino» e fig. «ozioso, negligente»]. – <strong>1. a.</strong> Di persona, che sta disteso, appoggiato sulla schiena, col viso e il petto rivolti verso l’alto: <em>dormire</em>, <em>giacere</em>, <em>stare s.</em> (contrapp. a <em>bocconi</em>); <em>Supin ricadde e più non parve fora</em> (Dante); raro, riferito ad animali: <em>Ve’ cavalli supini e cavalieri</em> (Leopardi), nel campo di battaglia. <strong>b.</strong> In usi scient. o letter., riferito a parti del corpo rivolte verso l’alto, all’insù: <em>mani s.</em>, con le palme rivolte in alto; <em>Poi fer li visi</em>,<em> per dirmi</em>,<em> supini</em> (Dante); <em>Con le man giunte e gli occhi al ciel supini</em> (Ariosto). <strong>2.</strong> fig. Che rivela passiva acquiescenza, eccessiva accondiscendenza, mancanza assoluta di reazione di fronte a imposizioni, sopraffazioni e sim., o a gravi avversità: <em>essere s. ai voleri altrui</em>, <em>agli ordini dei più forti</em>; <em>è un s. esecutore delle disposizioni che vengono dall’alto</em>; <em>mostrare un’obbedienza s.</em>; <em>accetta tutto con s. rassegnazione.</em> ◆ Avv. <strong>supinaménte</strong>, in posizione supina, con il corpo disteso sulla schiena: <em>giacere</em>, <em>dormire supinamente</em>; più com. in senso fig., senza reagire, passivamente: <em>obbedire supinamente</em>; <em>adeguarsi supinamente alle decisioni degli altri</em>.</p>

<p><b>supponènza</b> s. f. [der. di <i>supponente</i>]. – Il fatto di essere supponente; presunzione, altezzosità e arroganza: <i>la sua s. è veramente irritante</i>; <i>trattare con s. i sottoposti</i>; <i>un atteggiamento</i>, <i>un contegno pieno di s</i>.; <i>dame altere e dal viso eretto pieno di supponenza</i> (Francesca Sanvitale).</p>

<p id="sur"><b>surrettizio</b><sup>1</sup> /surrettìzio/ agg. [dal lat. <i>surrepticius</i>, der. di surripĕre «togliere via di nascosto», comp. di sub- e rapĕre «rapire»]. – Nel linguaggio giur., spec. nel diritto canonico, di atto in cui si tace intenzionalmente un fatto: dichiarazione s.; esposizione s. dei fatti. ◆ Avv. surrettiziaménte, in modo surrettizio, cioè tacendo intenzionalmente qualche circostanza essenziale: c’è la quistione dei figli introdotti surrettiziamente, come diciamo noi legali, nella famiglia (Capuana).</p>

<p><b>surrettìzio</b><sup>2</sup> agg. [dal lat. surrepticius (v. surrettizio1), considerato come der. di surrepĕre «insinuarsi furtivamente» (comp. di sub- e repĕre «strisciare»)]. – Nel linguaggio filos., di concetto introdotto in un’argomentazione, in una dottrina, in un sistema in modo illegittimo, in quanto in contrasto con i principî fondamentali professati, o comunque senza una giustificazione speculativa, con l’intento, non dichiarato, di sostenere o dimostrare una particolare tesi. ◆ Avv. surrettiziaménte, in modo surrettizio, cioè mediante argomentazioni ingiustificate e illegittime: trarre surrettiziamente delle conclusioni.</p>

<p><strong>surrogazióne</strong> s. f. [dal lat. tardo <em>subrogatio -onis</em>, der. di <em>subrogare</em> «surrogare»]. – <strong>1.</strong> L’azione di surrogare, il fatto di surrogarsi o di venire surrogato: <em>s. di un funzionario</em>, <em>di un prodotto</em>, ecc., <em>con un altro</em> (che lo sostituisce), o <em>a un altro</em> (che, in questo costrutto, è quello sostituito); <em>non è facile provvedere alla s. di un tecnico così specializzato</em>. Con riferimento storico, <em>s. nel servizio militare</em>, la possibilità di farsi sostituire da un altro nel prestare servizio militare, ammessa in alcuni stati nei secoli scorsi. <strong>2.</strong> In diritto civile, <em>pagamento con s.</em> o semplicem. <em>surrogazione</em>, la facoltà del creditore di fare subentrare nell’esercizio di alcuni diritti il terzo che gli abbia pagato il debito del suo debitore, o del debitore di fare subentrare al creditore originario in alcuni diritti il terzo che gli abbia fornito i mezzi per il pagamento del debito (<em>s. volontaria</em>). <strong>3.</strong> In finanza, <em>imposte di s.</em> o <em>in surrogazione</em>, denominazione meno com. delle <em>imposte surrogatorie</em> (v. surrogatorio).</p>

<p><b>sussecutivo</b> agg. [der. del lat. <i>subsecutus</i>, part. pass. di <i>susbĕqui</i> «seguire subito dopo»], ant. o raro. – Susseguente, successivo.</p>

<p><b>sussunzióne</b> s. f. [der. di <em>sussumere</em>, modellato su <em>assunzione</em>]. – <b>1.</b> Nella logica formale, l’atto e il procedimento del sussumere, cioè del ricondurre un concetto nell’ambito di quello nella cui estensione esso è compreso: <em>giudizî di s.</em>, o <em>sussuntivi</em> (es. «il cane è un mammifero»); <em>sillogismi di s.</em>, o <em>sussuntivi</em>, quelli di prima figura, in cui la gerarchia estensiva dei termini appare più direttamente ed esclusivamente messa in luce (es. «il cane è un mammifero; i mammiferi sono vertebrati, dunque il cane è un vertebrato»). <b>2.</b> Nel linguaggio giur., <em>s. sotto la norma adeguata</em>, il procedimento del giudice di riportare, nella motivazione di una decisione, una determinata fattispecie nel caso generale previsto da una norma di legge. <b>3.</b> Nella teoria economica marxiana, processo storico in cui il capitale, in virtù della proprietà che esercita sulla capacità lavorativa dei produttori, subordina ogni forma di produzione materiale, dapprima modificando unicamente le condizioni sociali del suo svolgimento (<em>s. formale</em>), cioè essenzialmente la durata del lavoro, quindi trasformando le sue stesse condizioni materiali (<em>s. reale</em>), ossia l’organizzazione e le tecniche di produzione storicamente date.</p>

<p><strong>svernare</strong><sup>1</sup> v. intr. [der. di <em>verno</em>2, col pref. <em>s-</em> (nel sign. 3)] (<em>io svèrno</em>, ecc.; aus. <em>avere</em>). – <strong>1. a.</strong> ant. Come intr. pron., <em>svernarsi</em>, uscire dall’inverno: <em>prima che gennaio tutto si sverni Per la centesma ch’è la giù negletta</em> ... (Dante), prima che il mese di gennaio cada tutto in primavera a causa della quasi centesima parte di giorno che nel mondo terreno si attribuisce in più a ogni anno. <strong>b.</strong> Giungere alla fine dell’inverno o superarlo: <em>con quel mal di cuore ho paura che non svernerà</em>; <em>un quintale di legna non ci basterà a s.</em>, senza doverne comprare altra. <strong>2.</strong> Passare l’inverno in un dato luogo o in una determinata condizione: <em>alcuni uccelli svernano in Africa</em>; <em>s. in regioni di clima mite</em>; <em>andare a s. nei paesi meridionali</em>, <em>in riviera</em>; <em>sul principio d’agosto</em> ... <em>erasi notata qualche inquietudine nelle tribù indiane che scendono a s. sulle rive del fiume</em> (I. Nievo). Con riferimento a contingenti militari, ripararsi nei quartieri d’inverno per sopportare meglio i rigori del freddo: <em>le truppe svernarono in baracche</em>, o <em>in accantonamenti a pochi chilometri dalla città</em> (ma anche: <em>l’esercito dovette s. in trincea</em>, cioè trascorrervi l’inverno). In partic., in biologia, detto di animali, passare l’inverno in uno stato di più o meno completa inattività; di gemme, passare l’inverno sulla pianta sviluppandosi solo nella primavera successiva; in ambedue questi sign. è usato anche il verbo <em>ibernare</em>. <strong>3.</strong> Con il sign. 2 il verbo è usato talora anche come trans. («far svernare, tenere a svernare»): <em>s. le legioni in una zona riparata</em>; <em>l’uomo</em> ... <em>prese a s. cavalli pontremolesi</em>,<em> che mandava al pascolo nelle praterie vicine</em> (Pea). ◆ Part. pres. <strong>svernante</strong>, anche come agg.; in partic., in biologia e soprattutto in botanica, sinon. di <em>ibernante</em>.</p>

<section aria-label="End">
<a href="r.html">«R</a>
<p><a href="../index.html">Index</a><br><a href="s.html">Top</a></p>
<a href="t.html">T»</a>
</section>

</article>

</body>
</html>
