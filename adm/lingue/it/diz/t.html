<!DOCTYPE html>
<html lang="it">
<head>
	<meta charset="utf-8">
	<meta name="viewport" content="width=device-width, initial-scale=1.0">
	<meta name="description" content="T">
	<title>T</title>
	<link rel="stylesheet" type="text/css" href="../../../style.css" media="screen">
</head>

<body>

<nav>
	<ul>
		<li><a class="navbar" href="../../../index.html">Home</a></li>
		<li><a class="navbar" href="../index.html">Index</a></li>
	</ul>
</nav>

<article>

<h1>T</h1>

<p><a href="a.html">A</a>, <a href="b.html">B</a>, <a href="c.html">C</a>, <a href="d.html">D</a>,  <a href="e.html">E</a>, <a href="f.html">F</a>, <a href="g.html">G</a>,  <a href="h.html">H</a>, <a href="i.html">I</a>, <a href="l.html">L</a>, <a href="m.html">M</a>, <a href="n.html">N</a>, <a href="o.html">O</a>, <a href="p.html">P</a>, <a href="q.html">Q</a>, <a href="r.html">R</a>, <a href="s.html">S</a>, <a href="t.html#te">TE</a>, <a href="t.html#ti">TI</a>, <a href="t.html#to">TO</a>, <a href="t.html#tr">TR</a>, <a href="t.html#tu">TU</a>, <a href="u.html">U</a>, <a href="v.html">V</a>, <a href="x.html">X</a>, <a href="y.html">Y</a>, <a href="z.html">Z</a></p>

<p><strong>tàccia</strong> s. f. [dal fr. <em>tache</em>, affine all’ital. <em>tacca</em>] (raro il pl. <em>-ce</em>). – Imputazione di una colpa da parte della pubblica opinione, cattiva fama: <em>avere la t. di ladro</em>,<em> di spia</em>,<em> d’impostore</em>; <em>è una t. che non mi merito</em>; <em>io non mi poteva assolvere dal fargli riverenza</em>,<em> ed ossequio</em>,<em> senza riportarne la giusta t. di stravagante e insolente e scortese</em> (Alfieri).</p>

<p><b>taffettà</b> (meno com. <b>taffetà</b>; ant. <b>tafettà</b>, <b>taffettano</b> o <b>taffetano</b> o <b>tafettano</b>) s. m. [dal fr. <i>taffetas</i>, e questo dal pers. <i>tāftè</i>, propr. «tessuto»]. – <b>1.</b> Tessuto in armatura tela, senza rovescio, compatto, liscio e uniforme, costituito un tempo esclusivamente da filati di seta, oggi anche da fibre sintetiche o artificiali (fibre poliamidiche, poliesteri, raion), utilizzato spec. per foderami e per confezioni femminili: <i>una fodera</i>,<i> un abito di taffettà.</i> <b>2.</b> Altro nome, ormai poco usato, del <i>cerotto adesivo</i> (anche <i>t. adesivo</i>).</p>

<p><b>tagàl</b> (o tagàlog) = s. m. [dal nome di una popolazione delle Filippine]. Lingua nazionale della Repubblica delle Filippine.</p>

<p><b>tailleur</b> 〈<em>tai̯ö</em><strong>′</strong><em>ör</em>〉 s. m., fr. [propr. «sarto» e originariamente «tagliatore», der. di <em>tailler</em> «tagliare»]. – Abito femminile composto di una giacca e di una gonna, venuto di moda nel sec. 20°: <em>un t. sportivo</em>; <em>un t. elegante</em>; <em>tailleur-pantalone</em>, quello costituito da giacca e pantaloni. Qualche volta la parola è stata adattata in <em>taièr</em> (v.), o tradotta con <em>abito a giacca.</em></p>

<p><b>talassemia</b> = (composto anomalo del greco θάλασσα, thàlassa, «mare», e αίμα, àima, «sangue») In medicina, nome dato a diverse condizioni patologiche, a trasmissione ereditaria, accomunate da particolari alterazioni strutturali dell’emoglobina, diffuse nei paesi del bacino mediterraneo e di varie regioni subtropicali e tropicali; sono distinte in due gruppi contrassegnati dalle lettere α e β a seconda che il gene anomalo in causa sia tra quelli che controllano la sintesi delle catene polipeptidiche, α o β, che costituiscono i tetrameri dell’emoglobina. Nelle forme di tipo β, molto più diffuse, i soggetti eterozigoti presentano soltanto microcitemia, detta anche t. minima perché perfettamente compatibile con il benessere fisico e psichico, o tutt’al più una modesta anemia (t. minore o anemia mediterranea); negli omozigoti si manifesta invece la t. maggiore, o morbo di Th. B. Cooley, a evoluzione letale: donde l’importanza sociale della individuazione, prima dell’età fertile, dei soggetti eterozigoti: questi presentano una resistenza al plasmodio malarico sicché ne risultano avvantaggiati, e la talassemia in questo caso rappresenta un caso di polimorfismo bilanciato.</p>

<p><b>talamo</b> /tàlamo/ s. m. [dal lat. <i>thalămus</i>, gr. ϑάλαμος]. 1. Termine che in riferimento alla Grecia antica designa, in età omerica, varî ambienti della casa signorile: la sala ove la padrona si intrattiene, il ripostiglio dei tesori e la stanza da letto in genere; nell’età classica, accanto ad altri particolari sign., prevale quello di camera nuziale. Nel linguaggio letter. e poet. ha in genere quest’ultimo sign. o quello di letto nuziale, divenendo spesso simbolo delle nozze, dello stato matrimoniale, spec. in frasi fig. come condurre al t., sposare (riferito all’uomo che sposa la donna); macchiare, contaminare il t., o il t. nuziale, tradire il coniuge, commettere adulterio; o quello generico di letto: Sorgon così tue dive Membra dall’egro t. (Foscolo), dal letto dove giacevi ammalata; e in senso traslato: il re dell’onde ... Surse per le profonde Vie dal tirreno t. (Foscolo), dal letto, dalle profondità del mare Tirreno. 2. a. Nelle marine classiche, l’ordine di remi più basso; in epoca ellenistica e nei primi secoli dell’Impero romano, nelle imbarcazioni di lusso dell’età tolemaica, piccola costruzione coperta, spesso finemente elaborata, ove si intratteneva il sovrano o il padrone della nave con i suoi ospiti. b. Nelle rappresentazioni medievali, il palco su cui venivano eseguiti i drammi liturgici e sul quale si erigevano i luoghi deputati o mansioni, cioè costruzioni in legno e tela, simili a capanni aperti sul davanti, che con varî elementi architettonici o paesistici rappresentavano i luoghi in cui il fatto si svolgeva. 3. a. In botanica, l’apice dell’asse fiorale sul quale sono inseriti gli antofilli. b. In anatomia umana e comparata, t. ottico, ciascuna delle due grosse formazioni grigiastre che, nel diencefalo, sono poste al di sotto dei ventricoli laterali e a ciascun lato del III ventricolo, e che sono costituite da un notevole numero di nuclei e da sistemi di fibre che le collegano a diversi distretti del neurasse: costituiscono il centro di raccolta e di smistamento verso la corteccia cerebrale di tutti gli impulsi esterni e interni, esercitano inoltre un’azione di controllo su tutti gli impulsi derivanti dalla corteccia, e rappresentano anche un centro di integrazione e di coordinazione indipendente dalla corteccia stessa.</p>

<p><b>tanghero</b> /tànghero/ s. m. (f. -a, raro) [etimo incerto]. – Persona grossolana, rustica, goffa o villana; è parola usata soprattutto come epiteto offensivo: non voglio discutere con quel t. (o, specificando, con quel t. di tuo cugino, ecc.); se per caso, quel t. temerario vi desse nell’unghie questa sera, non sarà male che gli sia dato anticipatamente un buon ricordo sulle spalle (Manzoni); avete visto quel tanghero? Sembra quasi un mendicante, ed è ricco sfondato! (Capuana); la sua faccia storta da t. (Ermanno Cavazzoni). ◆ Pegg. tangheràccio.</p>

<p><b>Tatari</b> (o Tartari; russo Tatary) Popolazioni turche della Russia meridionale, del Caucaso e dell’Iran. Prendono il nome da Tātar, designazione data in Occidente dapprima ai Mongoli di Genghiz khān e in seguito alle genti turche, o turchizzate di diversa origine, che costituirono l’Orda d’oro (➔ orda). In Europa i T. hanno subito l’influenza slava: sono passati a vita sedentaria, dedicandosi all’agricoltura e ai commerci e hanno in maggioranza adottato l’islam. In Georgia, nell’Armenia e nell’Azerbaigian si sono caucasizzati più o meno integralmente. Nuclei t. abbastanza importanti si trovano inoltre in Siberia (T. dell’Altai, dell’Abakan, dell’alto Ienissei), dove si convertirono alla religione musulmana e sull’esempio russo passarono in parte a vita agricola. Prima di abbracciare religioni di tipo universalistico, i T. hanno accolto in misura varia, integrandoli nelle loro compagini religiose, elementi stranieri soprattutto d’origine meridionale. Tale situazione è particolarmente delineabile tra i T. della Siberia, dove, a differenza di quelli dell’Asia centrale, le tradizioni hanno complessivamente ben resistito all’islamismo e al cristianesimo. Caratteristiche soprattutto le concezioni religiose relative all’Essere Supremo, nozione, nella misura in cui è collegata con il cielo, risalente ai Prototurchi: ne sono testimonianza i nomi del tipo tangare, tingir, che in parte continuano a designare il dio del cielo del paganesimo tradizionale, in parte sono stati assunti per indicare ‘Dio’ dai T. cristiani. Con la divinità suprema è collegata la concezione di una ‘norma’ o ‘provvidenza’ celeste (čajan dei Beltiri, jajan degli Altaiani, corrispondenti al mongolo džajaga) che ha riscontro nel rapporto fra il Tian cinese e la sua «norma» (tianming). Delle figure divine molte sono collegate con il dio celeste (‘figli’ o ‘servitori’ del dio) in un sistema solidale, ma altre sono dotate di notevole autonomia. Tra le divinità ha una posizione eminente nel culto l’altaiano Ärlik (Erlik), il dio sotterraneo e sovrano del regno dei morti. Le lingue tatare orientali della famiglia linguistica turco-tatara, si dividono in tre gruppi: a) dialetti dell’Altaj propriamente detto (altaico e teleuto); b) dialetti dell’Altaj settentrionale (Lebedini e Scior); c) dialetti dei T. dell’Abakan (regione dei Saiani, di Kyzyl e di Baraba).</p>

<p><b>titrimètrico</b> agg. [dall’ingl. titrimetric, der. di titrimetry «titrimetria»] (pl. m. -ci). – In chimica, relativo alla titrimetria, alla titolazione: metodo t.; analisi t., effettuata mediante titrimetria, lo stesso che analisi volumetrica. ◆ Avv. titrimetricaménte, per mezzo della titrimetria, volumetricamente.</p>

<p><b>tautologia</b> = Dal gr. ταὐτολογία, comp. di ταὐτό, crasi per τὸ αὐτό «lo stesso» e -λογία, der. di λόγος «discorso». Nella logica formale classica, termine usato per qualificare negativamente ogni proposizione, la quale, proponendosi di definire alcunché, non faccia sostanzialmente che ripetere nel predicato ciò che già è contenuto nel soggetto. In logica matematica si chiamano t., o espressioni tautologiche, le espressioni vere per ragioni puramente logiche, a prescindere dalle circostanze fattuali. Tale è, per es., l’espressione p⋁¬p, costituita dalla variabile proposizionale p, dalla sua negazione e dalla costante logica disgiuntiva posta tra esse. Se p significa: «piove», l’espressione suddetta vuol dire «piove o non piove»: questa espressione è vera in ogni possibile caso, cioè se piove e se non piove. Espressioni di questo tipo sono dette anche verità logiche: la loro caratteristica è di essere vere indipendentemente dal significato delle variabili proposizionali in esse occorrenti. Più precisamente, in base alla considerazione estensionale della logica matematica (per cui le variabili proposizionali hanno come valori non significati o proposizioni ma i due valori di verità V, vero, e F, falso), un’espressione si dice tautologica se è vera per qualsiasi assegnazione di valori di verità alle variabili proposizionali componenti.</p>

<p id="te"><strong>tegumentàrio</strong> agg. [der. di <em>tegumento</em>]. – Del tegumento, relativo al tegumento; è lo stesso che <em>tegumentale</em>, ma è preferito a questo, in anatomia comparata e in zoologia, nell’espressione <em>sistema</em> (o <em>apparato</em>) <em>tegumentario</em>, con cui viene indicato il rivestimento del corpo degli animali; in questi il <em>sistema t.</em> (detto anche <em>tegumento</em>) consta di una parte fondamentale, la pelle o cute, a sua volta composta dall’epidermide, più superficiale, e dal derma, più profondo, cui si associano elementi derivati da queste due componenti, quali squame, penne, peli e scaglie, e adempie funzioni molteplici.</p>

<p><strong>teguménto</strong> s. m. [dal lat. <em>tegumentum</em> «copertura», der. di <em>tegĕre</em> «coprire»]. – <strong>1.</strong> In biologia, il rivestimento di un intero organismo, che costituisce il sistema di separazione tra l’ambiente interno e quello esterno, regolandone gli scambî. In partic., in anatomia, sinon. di <em>sistema tegumentario</em> (v. tegumentario). In botanica, indica per antonomasia l’involucro che, nell’ovulo delle spermatofite, circonda la nocella, e può essere semplice o doppio: nel secondo caso, i due tegumenti prendono, tenendo conto dell’ordine di formazione, il nome di <em>primina</em> e <em>secondina</em>. <strong>2.</strong> Più raro, e letter., il rivestimento, la parte esterna di corpi materiali: <em>numerosi sassi</em>,<em> spaccati a bella posta perché</em>,<em> mentre di fuori presentavano un t. grezzo</em>,<em> dentro erano cristallizzati e come pieni d’uno zucchero granuloso</em> (Piovene).</p>

<p><b>temporale</b><sup>1</sup> agg. [dal lat. <i>temporalis</i>, der. di <i>tempus -pŏris</i> «tempo»]. – <b>1. a.</b> Di tempo, che riguarda il tempo, soprattutto in senso linguistico e grammaticale: <i>avverbî t.</i>, più comunem. detti <i>avverbî di tempo</i>; <i>caso t.</i>, in alcune lingue, caso (e relativo suffisso) che esprime il collocarsi di un evento in un determinato punto o spazio del tempo (per es., in ungherese, <i>karácsonyi-kor</i> «a Natale»). In partic., <i>proposizioni t.</i>, le proposizioni subordinate che esprimono una nozione di tempo: in italiano sono introdotte dalle congiunzioni <i>quando</i>,<i> allorché</i>,<i> mentre</i>,<i> finché</i> (dette appunto <i>congiunzioni t.</i>) e dalle locuz. <i>prima che</i>, <i>dopo che</i>, <i>appena che</i>, ecc., quando hanno forma esplicita (per es.: «<i>Quando sono in vacanza</i>, dimentico tutti i pensieri»; «Mi ha cercato qualcuno, <i>mentre ero fuori</i>?»; «L’avevo capito da me, <i>prima ancora che tu me lo dicessi</i>»); nella forma implicita, invece, possono esprimersi con il participio passato (preceduto o no da <i>appena</i>,<i> dopo</i>), con il gerundio, con l’infinito preceduto dalle prep. <i>in</i>, <i>a</i>, <i>su</i> o dalle locuz. <i>prima di</i>, <i>dopo di</i>, o anche dal solo <i>dopo</i> (per es.: «<i>Appena ricevuto il telegramma</i>, sono partito»; «<i>Entrando</i>, si guardò intorno»; «Mi sono accorto dell’errore <i>solo nel contare i soldi</i>», o «<i>dopo aver contato i soldi</i>»). <b>b.</b> Nel linguaggio scient. e in partic. in fisica, relativo al tempo: <i>variabile t.</i>, il tempo stesso, quando compare nelle equazioni che esprimono le leggi fisiche; <i>derivata t.</i>, la derivata rispetto al tempo; <i>evoluzione t. di un sistema</i>, la variazione dello stato del sistema in funzione del tempo; per <i>coordinata t.</i>,<i> orizzonte t.</i>,<i> invarianza t.</i>,<i> inversione t.</i>, si veda il n. 1 di <span class="tc-smallcaps">tempo</span>. <b>2.</b> Nel linguaggio eccles., che dura un periodo di tempo limitato, o in genere che appartiene al tempo, in contrapp. a ciò che è eterno, perpetuo: <i>pene t.</i>, quelle del purgatorio, contrapposte alle pene eterne dell’inferno: <i>il temporal foco e l’etterno Veduto hai</i>,<i> figlio</i> (Dante); quindi, che appartiene al mondo, alla vita terrena, in contrapp. a ciò che è spirituale e perciò stesso eterno: <i>vita t.</i>, la vita terrena; <i>i beni t.</i>; <i>la potenza</i>,<i> la gloria t.</i>; <i>Platone</i>,<i> de li beni t. non curando</i>,<i> la reale dignitade mise a non calere</i> (Dante); <i>«Ma voi»</i>, <i>proseguì e concluse il cardinale</i>,<i> «non avete visto</i>,<i> non avete voluto veder altro che il vostro pericolo t.»</i> (Manzoni). In partic., <i>potere t.</i>, il potere politico del papa, soprattutto in quanto si eserciti su possedimenti territoriali; analogam., <i>governo t.</i>,<i> dominio t.</i>,<i> giurisdizione t.</i>, ecc. Con l’uno o con l’altro sign., l’agg. è talora sostantivato: <i>curano più il t. che lo spirituale.</i> <b>3.</b> <i>Liturgia t.</i>, o anche soltanto <i>il temporale</i> s. m., la parte più importante dell’anno liturgico: ha per centro il triduo pasquale e comprende il tempo di Avvento (con le solennità di Natale ed Epifania), Quaresima (che porta alla Pasqua di Risurrezione) e tempo pasquale (con le solennità di Pasqua, Ascensione e Pentecoste). Con questo sign., l’agg. deriva dalla corrispondente locuz. lat. del linguaggio liturgico, <i>proprium de tempore</i> (v. <span class="tc-smallcaps">tempo</span>, n. 3 <i>b</i> e, per la formazione dell’agg., cfr. <span class="tc-smallcaps">santorale</span>). <b>4.</b> ant. <i>Ore t.</i> (o <i>inuguali</i>), ciascuna delle dodici ore nelle quali era diviso sia il giorno sia la notte, la cui lunghezza varia col variare delle stagioni, essendo le ore proporzionali alla durata del giorno e della notte; sono contrapposte alle <i>ore uguali</i>, che si ottengono con la divisione dell’intero giorno (compresa la notte) in ventiquattro parti uguali (cfr. anche <span class="tc-smallcaps">temporario</span>, n. 2). ◆ Avv. <b>temporalménte</b>, a tempo, nel tempo, non eternamente, oppure in senso temporale, contrapp. a <i>spiritualmente.</i>.</p>

<p><b>tendenzioso</b> agg. = [der. di tendenza]. – Che è improntato, caratterizzato o suggerito da una tendenza, intesa questa come orientamento, presa di posizione ideologica, finalità o interesse particolare o personale, per cui viene alterata la realtà oggettiva e la verità: notizie t., cioè dirette a uno scopo illecito, o a produrre un effetto dannoso o a turbare l’ordine pubblico; dare un’interpretazione t. di un avvenimento; fare un resoconto parziale e t.; critica t., articoli t., giornali t., e, riferito a persona, talvolta anche in senso spreg., parziale, non oggettivo, non obiettivo, ingiusto, iniquo, interessato, fazioso, settario, partigiano, subdolo, insinuante, capzioso: un oratore, un critico, un giornalista t.; notizie false e tendenziose. ◆ Avv. tendenziosaménte, in modo tendenzioso, con tendenziosità: alterare tendenziosamente la verità.</p>

<p><b>testa</b> /tèsta/ s. f. [lat. tardo testa «cranio, testa», in origine «conchiglia, guscio, vaso», attraverso un uso metaforico]. – 1. Parte del corpo animale in cui si apre la bocca e che contiene il cervello e gli organi di senso specifico; nei vertebrati e nella grande maggioranza degli invertebrati è situata nella parte anteriore del corpo, nell’uomo è il segmento più elevato del corpo, situato al di sopra del collo (è sinon. di capo, ma in varie regioni si usa quasi esclusivam. testa). a. Con riferimento al corpo umano: t. piccola, grossa; t. aguzza, a punta, a pera; scuotere, muovere, crollare la t.; reclinare la t. sul petto; sollevare, girare, voltare la t.; appoggiare la t. sul cuscino, sulle braccia; s’era appisolato sulla poltrona con la t. penzoloni; era bagnato dalla t. ai piedi, interamente, in tutta la persona; gli fu troncata, gli fu mozzata la t.; popoli cacciatori di teste, in etnologia (v. cacciatore, n. 5); nel gioco del calcio, passaggio di t., giocare, segnare, respingere di t., svolgere un ottimo gioco di testa, colpendo il pallone con la testa. Per le locuz. andare, camminare a t. alta, a t. bassa, e piegare, chinare, abbassare la t., e altre simili, nelle quali il movimento o l’atteggiamento della testa esprime un sentimento o un atteggiamento morale, v. capo, con cui queste locuz. sono comuni. Spesso, come capo, indica solo la parte superiore del cranio, quella normalmente coperta dai capelli: una t. bianca, calva, pelata, bionda, ricciuta; tenere la t. coperta, scoperta; mettere, tenere il cappello in t., cioè sulla testa; carezzare a qualcuno la t.; ricevere una botta in t.; grattarsi la t., gesto che esprime perplessità. b. Locuzioni e usi fig. (in parte comuni con capo): con le sue chiacchiere mi ha gonfiato la t., m’ha fatto la t. come un pallone, mi ha stordito; gli montò il sangue alla t., s’infuriò, divenne cieco dall’ira; dare alla t., salire alla t., inebriare, annebbiare il cervello (detto non solo di sostanze alcoliche ma anche di profumi troppo acuti e, con ulteriore traslato, di fatti e situazioni che provocano uno stato di orgogliosa esaltazione: il successo gli ha dato alla t.); male o dolore di t., espressioni fam. per cefalea o emicrania; mi gira la t., ho giramenti di t.; lavata di t., sgridata, rimprovero. Non si userebbe invece capo nelle locuz. seguenti: scommetterei la t. che è proprio così, formula asseverativa dell’uso fam.; uscire con la t. rotta (da un impiccio, da un contrasto, ecc.), avere la peggio; prov., non bisogna fasciarsi la t. prima d’essersela rotta, non è opportuno affliggersi d’un male, o cercarvi rimedio, prima ch’esso sia sopravvenuto. Testa a testa, non com., uno contro l’altro, per indicare opposizione aperta e decisa; in passato la locuz. testa a testa, o anche testa testa, è stata usata con il sign. di «da solo a solo», per traduz. del fr. tête-a-tête (v.). Nella terminologia musicale, voce di testa, nel canto, il tipo di emissione che si vale della risonanza ottenuta ponendo in vibrazione la cavità retro-faringea superiore, ma anche le cavità palatali e sinusali; registro di testa, la parte acuta dell’estensione delle varie voci, che varia a seconda delle voci stesse e da individuo a individuo. c. Con riferimento ad animali: la t. del cavallo, del serpente, d’un canarino; di animali macellati (per questi, solo testa, non capo): t. di manzo, di vitello, d’agnello; t. di maiale (tosc. anche capo); sbuzzare il pesce e togliergli la t.; lavare la t., o il capo, all’asino, fare fatica inutile; tagliare la t. al toro (v. toro1). Nell’ippica, s’intende per testa la lunghezza della testa del cavallo: il cavallo vince per una t., o per mezza t., quando il distacco del secondo è pari alla lunghezza, o metà, della testa; arrivare testa a testa, quando due o più cavalli giungono simultaneamente, perfettamente alla pari, al traguardo; usata estens. anche per altri sport, l’espressione testa a testa ha assunto il sign. generico di risultato pari. 2. a. Molto frequente (e con uso più largo che capo) l’uso fig. della parola, con riferimento alla testa in quanto sede degli organi preposti alle funzioni intellettive e razionali (sinon. quindi di mente, cervello): avere in t. qualche cosa, conoscerla bene o, con altro senso, avere intenzione di farla; don Ferrante ... aveva nella sua libreria, e si può dire in t., le opere degli scrittori più riputati in tal materia (Manzoni); mettersi, ficcarsi in t. una cosa, convincersi, magari a torto, della sua realtà e persistere in tale idea, oppure ostinarsi in un proposito (anche in senso attivo, mettere in t. a qualcuno, far credere, convincere, o spingere a fare qualcosa: ma chi t’ha messo in t. simili idee?); levare, togliere di t. una cosa, far ricredere, convincere del contrario (nessuno mi leva di t. che il fatto stia come dico io); levarsi, togliersi dalla t., convincersi del contrario, o dissuadersi da un proposito, rinunciare a un desiderio (questo, lèvatelo dalla t.!); entrare in t., essere compreso e ritenuto: è una cosa che non m’entrerà mai in t., che non riuscirò mai a capire; bisogna sudare per fargli entrare in t. queste poche regole (in altri casi, non mi entra in t., non riesco a credere, a capacitarmi); passare per la t., affacciarsi alla mente; m’è andato via di t., m’è passato di t., me ne sono scordato; rompersi la t., stillarsi il cervello, arrovellarsi; colpo di t., decisione imprevista e avventata. In altri casi indica più in partic. l’attività mentale, la riflessione, la coscienza dei proprî atti: fare le cose senza t., con la t. nel sacco, senza riflettere a ciò che si fa; essere, camminare con la t. nelle nuvole; dove hai la t. oggi?, a chi si mostra distratto; non so dove avevo la t. in quel momento, a quale altra cosa pensavo; avere la t. a qualche cosa, pensarci, sentirne l’attrazione: ha la t. solo al divertimento; alla mia età non si ha più la t. a queste sciocchezze; oppure indica le facoltà mentali, la capacità di coordinare e connettere le proprie idee: sentiva i suoi pensieri confondersi e oscurarsi, sentiva avvicinarsi il momento che non avrebbe più t., se non quanto bastasse per darsi alla disperazione (Manzoni); avere, non avere la t. a posto, o, meno com., a casa, essere o non essere in grado di ragionare: allora, forse perché non avea la t. a casa, ricominciò a vaneggiare (Verga); andar via la t., confondersi, annebbiarsi le idee: va via la t., con tutta questa confusione; perdere la t., non essere più perfettamente padrone di sé e dei proprî atti: quella donna gli ha fatto perdere la t.; chi si lascia prendere dal panico perde facilmente la t.; il pericolo è grave, ma cerchiamo di non perdere la t. e di ragionare con calma; essere, andare fuori di t., nel linguaggio giovanile, perdere la bussola, avere comportamenti strani, bizzarri, non essere lucido. Modo di pensare, di ragionare: che concetto avesse [il cardinale Federigo] della t. di donna Prassede, non n’abbiam notizia positiva (Manzoni); ha una t. davvero stramba; mettere la t. a segno, a partito, mettere giudizio; montare, montarsi la t., illudere, illudersi; fare di t. propria, agire secondo il proprio intendimento e seguendo la propria volontà, senza prendere consiglio o accettare suggerimenti da altri. Ingegno, capacità (in genere, o relativamente a determinate attitudini): non ha mai avuto molta t. (o una gran t.); qui ci vorrebbe un uomo di testa, che abbia t., che abbia buona t.; mandare anche altri, de’ più disinvolti e di buona t., a mescolarsi con la gente (Manzoni); aveva poca t. per lo studio, e perciò gli fecero imparare un mestiere; con senso più generico: non ho la t., io, per attendere a tante cose insieme, per ricordarmi di tutto, ecc. b. Con l’uno o l’altro dei sign. che precedono, la parola è spesso riferita alla persona stessa: una grande t. fu Alessandro Manzoni (Carducci); che t.!, che t. d’uomo!, espressioni che possono indicare ricchezza o, al contrario, scarsità d’ingegno, oppure stravaganza, sventatezza, ecc.; t. quadra, persona equilibrata; t. dura, persona ottusa o caparbia; t. vuota, persona sventata, smemorata; t. matta, persona focosa, stravagante, capricciosa; t. calda (forse calco dell’ingl. hot head), persona di carattere impulsivo, irrequieta, facile a infiammarsi, o portata al fanatismo politico; t. di legno, persona cocciuta o di scarsa intelligenza (in senso tra proprio e fig.: Le t. di legno Fan sempre del chiasso, Giusti); t. di ferro, soprannome di Emanuele Filiberto di Savoia (1528-1580) per la sua energia e risolutezza (e prima di lui, più spesso nella forma capo di ferro, del principe Pandolfo I di Capua e Benevento, morto nel 981); con altro uso fig., t. di legno, prestanome, «uomo di paglia»; t. di cavolo, t. di rapa, e sim., epiteti ingiuriosi o bonarî, spesso eufemistici, con cui si usa dare a qualcuno dell’imbecille, del poco intelligente o poco furbo (in queste espressioni, la parola testa, pur essendo riferita per traslato al capo come sede dell’attività intellettuale, indica propriam. la parte ingrossata dei due ortaggi). Per altre locuz. di uso storico o giornalistico, v. oltre, al n. 7. 3. Per metonimia: a. Singolo individuo, persona singola, in espressioni come ci tocca, vi spetta, si paga, un tanto a testa, meno com. un tanto per testa, per ciascuno; con la negazione: si levò una tramontana pericolosa che nelle secche di Barbaria la percosse [la galea], né ne scampò testa (Boccaccio), né si salvò alcuno. b. T. coronate, i sovrani, i regnanti. c. ant. e region. Il capo di famiglia (oppure il capo di una bottega artigiana), in quanto tenuto a pagare il catasto o la decima per tutti i suoi, e anche l’imposta personale ripartita «per testa» o testatico; mezza t. si diceva l’imposta stessa ridotta alla metà, e t. doppia il tributo pagato dal capo di bottega per sé e per i suoi garzoni e lo stesso contribuente colpito così due volte; t. libera era invece detto colui che il capo famiglia censito al catasto era obbligato a mantenere (eccettuati i servi), e per cui poteva ottenere dal fisco una detrazione; nel Milanese, t. viva e t. morta erano, rispettivam., il contadino e il cittadino colpiti dalla tassa dei cavalli (tassa che veniva imposta per il mantenimento dei cavalli da guerra) per i beni posseduti nel contado. d. La vita, in quanto sia o possa essere tolta (con allusione diretta o indiretta alla pena della decapitazione): nessuno doveva trasgredire quel divieto, pena la t.; c’è da rimetterci la t.; ne va della t.; ne rispondo con la mia t.; ha pagato con la t. il suo tradimento; inoltre, domandare, volere, esigere la t. di qualcuno, il suo sacrificio (anche in senso fig.), per espiazione o per vendetta, e analogam. offrire, promettere la t. di qualcuno, frasi che si connettono con un antico uso barbarico di richiedere la testa del vinto o di offrire al vincitore la testa del nemico ucciso e decapitato. e. Rappresentazione di una testa nell’arte: disegnare, dipingere, modellare, scolpire una t.; una t. a sanguigna, in gesso, in bronzo; una t. di donna, di bambino, una t. di Giove, ecc. Con questa accezione, non si usa capo. f. In numismatica, e nel linguaggio com., la parte della moneta sulla quale è raffigurata una testa, di fronte o di profilo; per estens., il dritto della moneta, qualunque sia la sua raffigurazione, spec. nel gioco testa o croce (fare, giocare a t. o croce): v. croce, n. 6 c. 4. a. La parte iniziale, estrema, di un corpo qualsiasi, di un oggetto, di un elemento, di una superficie, che corrisponde in alcuni casi alla parte superiore in altri a quella anteriore: t. di una cometa, il complesso del nucleo e della chioma; la t. di una trave (più com. testata); del letto, la parte superiore, dove sta il guanciale, soprattutto, nell’espressione da testa (sinon. a capo del letto), in contrapp. a da piedi; di un ponte, ciascuna delle due parti che poggiano sulla riva (più com. capo; per altro sign. della locuz. t. di ponte, v. più avanti, al n. 5 e); di un ghiacciaio, lo stesso che testata; t. di fonte, lo stesso che fontanile, nel sign. di presa d’acqua. In tipografia, la faccia orizzontale superiore dei caratteri, sulla quale emerge l’occhio, cioè la figura della lettera, del numero, del segno d’interpunzione, ecc. In legatoria, il taglio superiore d’un libro, detto anche testata, ma più correttamente taglio di testa. In un foglio, in una tabella, in uno stampato qualsiasi, la parte superiore, soprattutto nella locuz. in testa a, in cima, in alto nelle prime righe (o nello spazio riservato a queste): in t. alla pagina, al foglio, in t. all’avviso, in t. al cartellone, ecc.; di qui, articolo di testa, titolo di testa, collocati in cima alla pagina di un giornale, su una o più colonne (in cinematografia, invece, si chiamano titoli di testa le didascalie che compaiono all’inizio del film: v. titolo, n. 2 a). Per analogia, nella chimica industriale, prodotti di testa, o teste (contrapp. ai prodotti di coda), quelli che si ricavano per primi nei procedimenti di distillazione. b. L’estremità di un oggetto che si sviluppa prevalentemente in lunghezza, quando essa formi un ingrossamento: la t. d’un chiodo, d’uno spillo, d’un fiammifero, d’un cerino (in queste espressioni, anche capo); t. della pipa, il fornello; t. di un cavalletto, la parte superiore, su cui viene fissata una macchina fotografica o una cinepresa o una telecamera; t. del martello, t. della piccozza, la parte metallica dello strumento (distinta dal manico), e anche la sfera del martello usato in atletica leggera per i lanci; nella racchetta da tennis e nel bastone del golf, la parte con la quale si colpisce la palla. Nel parafulmine, t. di captazione, l’estremità superiore, o punta raccoglitrice, dell’asta del parafulmine destinata ad «attirare» il fulmine. c. In anatomia, nome dato a parti estreme, per lo più di forma tondeggiante, e spesso in posizione prossimale, di organi diversi: la t. del femore, dell’omero, del pancreas. d. Riferito ad alcune piante, estremità arrotondata: una t. (o capo) d’aglio, l’insieme degli spicchi; teste di papavero, le capsule mature, secche, del papavero da oppio (in araldica, testa di papavero, la raffigurazione del fiore di papavero senza gambo). e. Nella scrittura delle note musicali, la parte circolare del segno, che rappresenta appunto l’altezza della nota (mentre gamba o collo è detta l’asta verticale): il «la» sopra il rigo è scritto con un taglio in testa. f. Nel linguaggio marin., t. d’albero, l’estremità superiore degli alberi, generalm. coperta con una formaggetta e munita di parafulmini; t. del timone, l’estremità superiore dell’asse del timone dove si applica la barra per muoverlo. g. Con riferimento a mezzi bellici e armi, t. del siluro o t. carica, la parte prodiera del siluro, quella che porta la carica esplosiva e i relativi congegni (di sicurezza, di accensione, di guida, i tagliareti, ecc.); t. a fungo, pezzo d’acciaio a forma di fungo il cui gambo è introdotto in un foro assiale dell’otturatore a vitone di una bocca da fuoco, con la funzione di realizzare la chiusura ermetica della culatta all’atto dello sparo. In missilistica, t. esplosiva, la parte anteriore del missile bellico (o dell’ultimo stadio di esso) contenente la carica d’esplosivo chimico o nucleare, detta anche testata. h. Nella tecnica, nome, di volta in volta specificato da determinazioni diverse, di organi e dispositivi, o di loro parti: in meccanica, t. di biella, parte della biella, conformata a forcella o a occhio, articolata al bottone di manovella; t. motrice del tornio (anche t. portamandrini), parte del tornio contenente gli organi di trasmissione del moto al mandrino; t. universale, nelle fresatrici, l’organo portapezzo; t. a dividere, dispositivo delle macchine utensili, detto anche divisore (v. divisore); nei motori a combustione interna, la parte (detta anche testata) che racchiude la camera di combustione (per l’espressione picchiare in testa, v. picchiare1, n. 2). Nella tecnica mineraria, t. girevole, falsa t., t. di adduzione, dispositivi che si applicano alle estremità delle aste o delle tubazioni per l’introduzione o l’estrazione. In cinematografia e fotografia, t. aggiuntiva, t. panoramica, t. sferica, dispositivi usati per fissare l’apparecchio da ripresa a un cavalletto in modo da permetterne l’orientamento in direzioni diverse; t. d’illuminazione, la parte superiore dell’ingranditore, dove è posta la sorgente di luce e il sistema ottico, che ne consente la distribuzione uniforme sul negativo: in partic., t. a colori, testa di illuminazione munita di un sistema di filtri colorati regolabili per la stampa di negative a colori; t. (o testina) sonora, l’organo del proiettore che permette la riproduzione del suono della colonna sonora. In varî strumenti di misurazione o di osservazione, la parte dove in genere è contenuto il rivelatore: per es., in ottica, t. fotometrica, l’elemento del fotometro, variamente conformato, in cui si raccolgono e si confrontano le luci in esame. i. Nei mattoni a base rettangolare, la faccia laterale corrispondente al lato minore del rettangolo, la cui lunghezza è all’incirca la metà di quella del lato maggiore; si parla di mattoni a t. lunga quando i lati del rettangolo di base stanno fra loro nel rapporto di 3 a 4. Nel linguaggio tecn. corrente si suole spesso indicare lo spessore dei muri in base al numero delle teste di mattoni che esso contiene: si chiamano cioè muri a una t., a due t., e così via, i muri di spessore corrispondente a quello di uno, due o più mattoni accostati. l. In geografia fisica, cima montuosa a forma piramidale, ma con gli spigoli arrotondati dall’erosione: Testa di Gran Croce, Testa di Money, nel gruppo del Gran Paradiso. 5. fig. Inizio, cioè parte o elemento, punto o momento iniziale: a. In musica, il primo frammento di un tema o di un soggetto, spesso utilizzato negli sviluppi di una composizione (per es., nello svolgimento di una sonata o nei divertimenti di una fuga). b. Riferito a una fila, a uno schieramento, la parte anteriore: Sì vid’io muovere a venir la testa Di quella mandra fortunata (Dante), i primi di quel gruppo di spiriti del Purgatorio; la t. della colonna in marcia; la t. del corteo. Comuni soprattutto le locuz. in t., alla t., avanti a tutti: andare, passare, mettersi in t.; i bersaglieri avanzavano di corsa, col colonnello (o con la bandiera, con la fanfara) in t.; spesso con l’idea della superiorità, del comando su chi segue: il vincitore fece l’ingresso trionfale nella città, alla t. delle sue truppe; e in senso più chiaramente traslato, mettersi, essere alla t., a capo: mettersi alla t. di un movimento insurrezionale; essere alla t. di una azienda; essere, passare in t., essere il primo, passare in prima posizione, in una gara, in una competizione, in un risultato, in una graduatoria, in una classifica, ecc. Nel tennis, t. di serie, ciascuno dei migliori giocatori che, in un torneo a eliminazione diretta, sono disposti, nella programmazione degli incontri, in modo da non potersi incontrare tra loro nei primi turni di eliminazione: essere ammesso tra le quattro (o le otto, ecc.) t. di serie; con sign. analogo anche in altri sport, per es. nel gioco del calcio in campionati fra rappresentative nazionali e in competizioni internazionali per club. c. Nelle ferrovie, stazioni di testa, quelle nelle quali hanno termine i binarî principali. d. Nel linguaggio milit., tenere testa (al nemico), meno com. far testa, riferito a forze armate, unirsi strettamente per opporsi e resistere al nemico (cfr. le espressioni sinon. far fronte, tenere fronte); per estens., tener t. a un avversario, a un oppositore, e sim., opporglisi, resistere validamente senza lasciarsi sopraffare. Per analogia, in marina, far testa (cioè, propriam. opporre resistenza), detto per es. dell’ancora quando fa buona presa sul fondo, generalmente dopo aver ben tesato in manovra la sua catena. e. T. di ponte, schieramento, oltre un corso d’acqua, di reparti di truppa allo scopo di potere, con relativa calma, ultimare la costruzione di un ponte o permettere il traghetto di altri reparti, o anche, in un ripiegamento, per proteggere i reparti in ritirata. T. di sbarco, la prima presa di possesso del terreno nemico, e lo schieramento dei reparti a protezione, in uno sbarco bellico. T. di colonna, la parte anteriore di una colonna di soldati o di automezzi. 6. Nome pugliese di varie specie di pesci del genere Trigla e soprattutto della specie Trigla lineata; nella Venezia Giulia gli stessi pesci sono chiamati t. grossa e t. dura. 7. Locuz. varie: a. T. di cavallo, piastra di supporto del tornio, detta anche lira (v. lira2, n. 5 a), per la forma che ricorda quella dell’antico strumento musicale. In araldica, t. di cavallo, scudo, proprio dell’araldica italiana, venuto in uso nel Rinascimento: ha forma allungata che si restringe dall’alto verso il basso, con sette angoli o sporgenze. b. Testa di moro, e testa di morto, con più accezioni, v. le due voci. c. Teste di negro, in geografia fisica, i blocchi calcarei, rotondeggianti all’apice, che si elevano sulla piattaforma di un atollo. d. Testa di Tersite, nel linguaggio medico, malformazione congenita del cranio, sinon. di oxicefalia: l’espressione si riferisce al noto personaggio dell’Iliade, che Omero descrive (libro II) come guercio, zoppo, gobbo, col capo aguzzo e coperto di pochi peli. e. Testa di turco (calco del fr. tête de turc), figura che spesso viene collocata nelle fiere e nei parchi di divertimento come bersaglio da colpire con una palla o altrimenti, o per provare la forza del pugno; di qui, fig., essere la t. di turco, essere il bersaglio, la vittima, il capro espiatorio: lui è la t. di turco, che paga per i superiori. f. Con riferimento all’Inghilterra della prima metà del sec. 17°, t. rotonde (ingl. roun-dheads), soprannome con cui, durante la rivoluzione antirealista guidata da O. Cromwell, erano chiamati i seguaci e fautori del Parlamento, per il loro uso di radersi i capelli. g. Nel linguaggio giornalistico: teste di cuoio, denominazione (che traduce l’ingl. leatherheads e il ted. Lederköpfe, e allude al casco di cuoio di cui sono generalmente protetti) di speciali reparti militari antiterroristici addestrati per interventi e azioni particolarmente difficili e audaci; teste d’uovo (dall’angloamer. eggheads), gli intellettuali e gli esperti chiamati dal presidente degli Stati Uniti d’America a posti di alta responsabilità; t. rasate, calco dell’ingl. skinheads (v. skinhead). ◆ Dim. testina, anche con accezioni partic. (v. testina1), testolina (testa di un bambino, o graziosa, o anche persona di carattere leggero e capriccioso, sventata: che testolina, quella ragazza!), poco com. testicciòla (letter. testicciuòla), spec. di piccoli animali macellati (una testicciola d’agnello); spreg. testùccia; accr. testóna, e anche, con sign. proprî, testóne m. (v.); pegg. testàccia.TAV.</p>

<p><b>tèste</b><sup>1</sup> s. m. e f. [dal lat. <i>testis</i>, da <i>*tristis</i>, poi <i>*terstis</i>, comp. di <i>tres</i> «tre» e <i>stare</i> «stare», quindi in origine «che sta come terzo»]. – Sinon. di <i>testimone</i>, soprattutto nel linguaggio giudiziario: <i>t. d’accusa</i>, <i>t. a carico</i>, <i>t. a discarico</i> o <i>a difesa</i>; <i>escussione dei testi.</i>.</p>

<p><b>tetaniżżante</b> agg. [der. di <i>tetan</i>(<i>ico</i>), con suff. participiale]. – Nel linguaggio medico, di sostanza o altro agente che determina contrazioni muscolari protratte di tipo tetanico: <i>infezione t.</i>; <i>farmaco</i>, <i>veleno t.</i> o <i>ad azione tetanizzante.</i></p>

<p><b>tetaniżżazióne</b> s. f. [der. di <i>tetano</i>, <i>tetanico</i>]. – In patologia e in farmacologia sperimentale, l’induzione di contrazioni muscolari tetaniche.</p>

<p><b>tèucro</b> agg. e s. m. [dal lat. Teucer o Teucrus; pl. Teucri, gr. Τευκροί], letter. – Troiano, di Troia, l’antica città dell’Asia anteriore (dal nome del personaggio mitico Teucro); più frequente come sost.: grave ai Teucri Danno sovrasta per voler di Giove (V. Monti).</p>

<p id="ti"><b>TICAL</b> (o <b>Baht</b>). - Unità monetaria del Siam. Contiene ufficialmente gr. 0,66567 di oro fino. Si divide in 4 salung, 8 fuang e 100 satang. Si chiama anche tical una misura siamese di peso, pari a 1/4 di tamlung, a 1/80 di chang, ossia a kg. 0,015.</p>

<p><strong>tinèllo</strong> s. m. [der. di <em>tino</em><sup>1</sup>]. – <strong>1.</strong> region. <strong>a.</strong> Nell’Italia centrale, lo stesso che <em>tinaia.</em> <strong>b.</strong> Nei Castelli Romani, osteria rustica dove l’oste vende vino di sua produzione. <strong>2. a.</strong> ant. Stanza dove mangiavano i servitori nelle case signorili, o i cortigiani nei palazzi dei principi: <em>il marchese fece loro una gran festa</em>,<em> li condusse in un bel t.</em>,<em> mise a tavola gli sposi</em> (Manzoni). <strong>b.</strong> Ambiente prossimo alla cucina e con essa comunicante, o apposito spazio della cucina stessa, adibito alla consumazione dei pasti e utilizzato anche come soggiorno, arredato per lo più in stile rustico o con mobili semplici e funzionali: <em>mangiare in</em> (o <em>nel</em>) <em>tinello.</em> Anche l’arredamento di questa stanza: <em>comprare un t. nuovo.</em> In alcuni usi region. indica anche, più genericam., il salotto.</p>

<p><b>tirapièdi</b> s. m. [comp. di <i>tirare</i> e <i>piede</i>]. – <b>1.</b> Nel passato, l’aiutante del boia che aveva il compito di tirare i piedi dell’impiccato per renderne più breve l’agonia. <b>2.</b> Fig., spreg. (anche al femm.), chi si pone al servizio di una persona di grado superiore, o comunque influente, piegandosi anche a compiti poco dignitosi e umilianti pur di ricavarne un vantaggio personale: <i>il t. del ministro</i>; <i>a furia di fare il t.</i> (o <i>la t.</i>) <i>al direttore ha avuto un incarico speciale.</i></p>

<p><b>titolarità</b> s. f. [der. di titolare1]. – Il fatto, la condizione di essere titolare, o il titolare, di diritti, funzioni, benefici, ecc.: <i>t. di una cattedra, di un’alta carica, di un’azienda, di un conto bancario, di un beneficio ecclesiastico</i>, ecc. In partic., in diritto, la posizione di colui al quale l’ordinamento attribuisce un diritto soggettivo oppure l’esercizio di un’azione a difesa di un diritto, o anche, più genericam., la posizione di colui al quale compete il lato attivo di una situazione giuridica: t. di un diritto, spettanza di un diritto soggettivo a un soggetto che pertanto ne è titolare.</p>

<p id="to"><b>tofet</b> (o tophet) Luoghi sacri del mondo punico in cui si effettuavano i sacrifici dei fanciulli alle divinità: ne sono stati scoperti a Cartagine, Susa (Tunisia), Costantina (Algeria), Mozia (Sicilia), Sant’Antioco e Monte Sirai (Sardegna).</p>

<p><b>tombeur</b><em>tõbö</em><strong>′</strong><em>õr</em>〉 s. m., fr. [der. di <em>tomber</em> «cadere», pop. anche «far cadere»]. – Chi fa cadere; spec. nel sign. di «stroncatore», riferito a critici, e nella locuz. <em>tombeur de femmes</em> «grande conquistatore di donne, dongiovanni, playboy».</p>

<p><b>topazio</b> (pop. topazzo) s. m. [dal lat. tardo topazius, gr. τοπάζιον, di origine orientale incerta, dagli antichi ritenuto der. del nome dell’isola di Τόπαζος, nel Mar Rosso]. – 1. a. Minerale rombico, nesosilicato fluorifero di alluminio, di origine pneumatolitica, che si rinviene in giacimenti alluvionali o, in giacitura primaria, nelle cavità e nei filoni di rocce acide (per es., i graniti), in prismi tozzi dai quali, se limpidi, vengono ricavate gemme pregiate, tagliate di solito a tavola e a gradini. Limpido e incolore se puro (goccia d’acqua, tagliata talora a brillante o come lo smeraldo), il topazio viene colorato in giallo oro (t. brasiliano), giallo zafferano (t. indiano o orientale), giallo verdolino (crisolito di Sassonia) da impurezze di ossido di cromo, e in azzurro verdolino (t. acquamarina), azzurro chiaro (t. siberiano), azzurro (zaffiro del Brasile) da impurezze di ossido di ferro; esistono anche varietà rosa (t. rosa) o, rare, rosse (rubino del Brasile). b. Nel linguaggio corrente vengono spesso indicate col nome di topazio varietà gialle di altri minerali: così, per es., sono talora impropriamente detti t. orientale il corindone giallo e il quarzo citrino (anche falso topazio). c. T. bruciato, gemma di colore roseo più o meno intenso, ottenuta scaldando varietà gialle di topazio alla temperatura di 300-450 °C. 2. Il colore giallo ambrato proprio del topazio orientale, riferito spec. al vino: Col Topazio pigiato in Lamporecchio ... A inghirlandar le tazze or mi apparecchio (Redi). 3. Nome (topazio o colibrì topazio) di una specie di colibrì della Guiana (lat. scient. Topaza pella), che ha la gola di colore giallo topazio.</p>

<p><b>tòpico</b> agg. [dal lat. tardo <i>topĭcus</i>, gr. τοπικός, der. di τόπος «luogo»] (pl. m. <i>-ci</i>). – <b>1.</b> Nella logica antica, che riguarda l’invenzione degli argomenti, cioè dei mezzi dialettici con cui condurre un’argomentazione: <i>arte t.</i>, lo stesso che <i>topica</i> s. f. (v. topica<sup>2</sup>, nel sign. 1); <i>gli scritti t. di Aristotele</i>,<i> di Cicerone</i>,<i> di Boezio</i> (sostantivato, <i>i Topici</i>, traduz. del titolo greco, Τὰ τοπικά, dell’opera aristotelica); <i>luogo t.</i>, tema generale o schema tipico di argomentazione a cui si può ricorrere per la discussione di casi particolari; con sign. più generico, metodo d’argomentazione: <i>questo non mi par buon luogo t. per persuader la nobiltà di tale strumento</i> (Galilei); l’espressione <i>luogo t.</i> (che del resto è pleonastica) è stata anche adoperata come sinon. di <i>luogo comune</i>, nel sign. filosofico originario e in quello moderno. <b>2.</b> Che riguarda il luogo, locale. In partic.: <b>a.</b> <i>Data t.</i>, la parte della data che dà indicazione del luogo, distinta dall’indicazione cronologica. <b>b.</b> In medicina e farmacologia, <i>medicamento t.</i>,<i> preparato t.</i> (e spesso, come s. m., <i>un topico</i>), medicamento o rimedio per uso locale (impacchi, cataplasmi, gengivarî, liquidi per pennellature, ecc.); <i>anestesia t.</i>, l’anestesia locale, in contrapp. all’<i>anestesia generale</i>; <i>terapia t.</i>, che riguarda un limitato distretto dell’organismo, per lo più cutaneo o mucoso. <b>c.</b> In ostetricia, <i>gravidanza t.</i>, la gravidanza che si svolge con lo sviluppo del prodotto di concepimento nell’utero; è il contrario di <i>ectopico</i>, cioè della gravidanza extrauterina. <b>d.</b> In psicanalisi, <i>punto di vista t.</i> (o <i>topografico</i>), quello per cui, nella descrizione di un processo psichico, si pone mente alle «istanze» dell’apparato psichico (Io, Es, Super-Io) entro le quali esso si svolge. <b>3.</b> Per estens. dai sign. che l’aggettivo ha nella logica e nella medicina, si è svolto quello di «specifico, significativo, particolarmente adatto»; di qui, nell’uso letter., anche le accezioni di «decisivo, risolutivo, di fondamentale importanza per gli sviluppi successivi»: <i>ora t.</i>,<i> momento topico.</i> ◆ Avv. <b>topicaménte</b>, non com., da un punto di vista topico, specifico, adatto al caso particolare, e sim.: <i>i furti</i>,<i> gli imbrogli</i>,<i> le usure</i> (<i>non più frequenti</i>,<i> né più gravi che altrove</i>,<i> ma più scoperti</i>,<i> più</i> – <i>per usare un termine topicamente improprio</i> – «<i>alla luce del sole</i>») <i>erano esercitati dai mercanti</i>,<i> e più dalle mercantesse</i>,<i> con un’abilità addirittura sublime</i> (Saba).</p>

<p><b>tòpos</b> s. m. [traslitt. del gr. τόπος «luogo»] (pl. <em>tòpoi</em>, gr. τὸποι). – <b>1.</b> Luogo comune, motivo ricorrente, in un’opera, nella tematica di un autore o di un’epoca, e sim. (significato, questo, che il linguaggio critico contemporaneo assume dalla retorica greca antica). <b>2.</b> In matematica, nome dato a particolari categorie, introdotte per la prima volta in questioni di topologia algebrica e di logica matematica.</p>

<p><strong>tórvo</strong> agg. [dal lat. <em>torvus</em>]. – Che esprime astio o malanimo, minaccia o diffidenza, riferito allo sguardo o all’espressione del volto: <em>sguardo t. e minaccioso</em>; <em>lo guardava con occhi t.</em>; <em>gli rivolse una t. occhiata</em>; <em>lei si voltò</em>,<em> diventò irriconoscibile. Il suo occhio glauco divenne t.</em>,<em> cattivo</em> (L. Romano); <em>lo vide t. in viso e se ne andò intimorita</em>. Con valore di avv.: <em>lo guardò torvo.</em> ◆ Avv. <strong>torvaménte</strong>, in modo torvo, con espressione torva.</p>

<p><strong>tòtano</strong><sup>1</sup> s. m. [da un der. del gr. τευϑίς o τεῦϑος, che ha lo stesso sign.]. – Nome (anche <em>tòdaro</em>) di alcune specie di molluschi cefalopodi decapodi commestibili, appartenenti a varî generi della famiglia ommatostrefidi, diffusi nel Mediterraneo, con corpo allungato, testa robusta, tentacoli lunghi, di cui il secondo e il terzo più robusti; le femmine sono più grandi dei maschi. ◆ Dim. <strong>totanétto</strong>, <strong>totanino</strong>, totano più piccolo e delicato.</p>

<p><strong>tòtano</strong><sup>2</sup> s. m. [etimo incerto]. – Uccello dell’ordine caradriformi (<em>Tringa erythropus</em>), detto anche <em>t. moro</em>, comune in Italia, di colore grigio bruno, col groppone e le parti inferiori bianche; frequenta le paludi ed emette un richiamo lamentevole.</p>

<p><b>tòtem</b> s. m. [da una voce indigena algonchina, <i>ototeman</i> (indicante la relazione di parentela tra fratello e sorella), attrav. l’inglese]. – <b>1.</b> Animale o vegetale, oppure oggetto o fenomeno cui si attribuisce una relazione speciale con singoli gruppi sociali; quando la relazione è di parentela, come nel caso del clan o del lignaggio, il totem è considerato capostipite o intimamente connesso alla persona del capostipite; è comunque oggetto di particolare rispetto e nel caso si tratti di un animale non può essere ucciso, né essere oggetto di caccia. <b>2.</b> La rappresentazione scultorea o pittorica di un totem, come, per es., gli altissimi pali totemici dei pellerossa della Columbia Britannica sulla costa del Pacifico.</p>

<p id="tr"><b>tra</b> prep. [lat. <i>intra</i>] (radd. sint.). – <b>1. a.</b> Indica fondamentalmente posizione intermedia tra persone, oggetti, o tra limiti di luogo e anche di tempo: <i>un paesetto a mezza strada tra Siena e Firenze</i>; <i>tra un palo e l’altro c’è una distanza di 10 metri</i>; <i>il ruscello scorre tra due sponde erbose</i>; <i>passare tra due ali di folla</i>; <i>stringere</i>,<i> tenere tra le braccia</i>; <i>ci incontreremo tra le sei e le otto</i>, o <i>nell’intervallo tra il primo e il secondo atto</i>; <i>te lo saprò dire tra oggi e domani</i>. Con verbi di moto, è talvolta preceduto dalla prep. <i>di</i>: <i>un raggio usciva di tra le nuvole</i>. <b>b.</b> In espressioni fig. e modi prov.: <i>passare tra difficoltà d’ogni genere</i>; <i>parlare</i>,<i> mormorare tra i denti</i>, a bocca quasi chiusa, senza articolare chiaramente le parole; <i>mettere i bastoni tra le ruote</i>, frapporre ostacoli; <i>dormire tra due guanciali</i>, essere privo di timori o preoccupazioni. In varie frasi indica condizione non netta o decisa, incertezza tra due modi di essere, due situazioni, due scelte: <i>essere tra il sonno e la veglia</i>; <i>lottare tra la vita e la morte</i>; <i>ondeggiare tra il sì e il no</i>, essere in dubbio; <i>trovarsi tra due fuochi</i>,<i> tra Scilla e Cariddi</i>,<i> tra l’incudine e il martello</i>, essere minacciato da opposti pericoli. Per istituire un confronto (ma con valori varî): <i>tra loro due c’è un abisso</i>; <i>vediamo chi è più bravo tra voi due</i>; <i>La mia sorella</i>,<i> che tra bella e buona Non so qual fosse più</i> (Dante). Sempre fig., per indicare posizione non ben definita tra due condizioni o qualità: <i>un colore tra giallo e verde</i>; <i>con un tono tra serio e faceto</i>. <b>c.</b> Con sign. più prossimo a «in mezzo a»: <i>cercare tra gli appunti</i>; <i>mescolarsi tra la gente</i>; <i>arrivare tra i primi</i>; <i>c’è nessuno tra voi che lo sappia?</i>; e in genere di oggetto che si trovi insieme con altri: <i>tra le uova che ho comprate ce n’erano due guaste</i>; fig., <i>sia detto tra noi</i>,<i> rimanga tra noi</i> (meno bene <i>tra di noi</i>), di cose dette in confidenza; con valore partitivo: <i>il migliore tra i miei studenti</i>; <i>scegli tra questi disegni quello che preferisci</i>; come locuz. avv., <i>tra l’altro</i>, oltre a tutto, oltre al resto: <i>tra l’altro</i>,<i> non ero neppure stato avvertito</i>. <b>d.</b> Con valore di «presso»: <i>come usa tra gente per bene</i>; <i>è opinione diffusa tra gli studiosi</i>. <b>e.</b> Preceduto dalla prep. <i>in</i>, può essere variante grafica di <i>intra</i>, e con il sign. proprio di questa prep. (cioè «dentro»), ma può anche costituire una prep. composta (come <i>in fra</i>) per indicare insieme posizione interna e intermedia: <i>Egli alto ride al vomero che splende In tra le brune zolle</i> (Carducci). <b>f.</b> Riferito a persone, per indicare relazione scambievole: <i>nacque tra loro una discussione</i>; <i>c’era molta amicizia tra me e lui</i>; <i>tra voi due c’è poca somiglianza</i>; <i>tra uomini d’onore basta la parola</i>; fig., <i>dicevo tra me e me</i>,<i> pensava tra sé e sé</i> (anche semplicem. <i>tra me</i>,<i> tra sé</i>, cioè dentro di me o di sé). E riferito a cose poste in qualche modo in rapporto una rispetto all’altra: <i>due figure simili</i>, o <i>differenti</i>,<i> tra loro</i>. <b>g.</b> Con riferimento al tempo, o comunque a fatto che si svolge nel tempo, equivale a «entro, durante»: <i>Ch’i’ temo forte di mancar tra via</i> (Petrarca), durante il cammino; <i>tra questo</i>, ant., frattanto; e per indicare il tempo che deve ancora trascorrere perché qualche cosa avvenga: <i>lo saprai tra poco</i> (o <i>tra breve</i>,<i> tra non molto</i>); <i>te lo consegnerò tra otto giorni</i>. <b>2. a.</b> Nell’insieme, per indicare un complesso di persone, una somma di più cose: <i>tra tutti quanti</i>,<i> non siete stati capaci d’indovinare!</i>; <i>tra una cosa e l’altra</i>,<i> il viaggio c’è costato quasi mille euro</i>. Con questa accezione, cui si aggiunge talora un valore causale (<i>tra il lavoro e la casa e altri piccoli impegni</i>,<i> non ha mai un momento libero</i>), è meno frequente di <i>fra</i>. <b>b.</b> In correlazione con un altro <i>tra</i> o con la cong. <i>e</i>, «parte ... parte»: <i>tra per la paura</i>,<i> tra per la debolezza</i>,<i> si sentì svenire</i>; <i>tra per lo difetto degli oportuni servigi ... e per la forza della pistolenza</i>,<i> era tanta nella città la moltitudine di quegli che di dì e di notte morieno</i> (Boccaccio). Con questa accezione, soltanto <i>tra</i> (non <i>fra</i>). ◆ Si alterna nell’uso con la prep. <i>fra</i>, di cui ha sostanzialmente gli stessi sign., e la preferenza per l’una o per l’altra forma è spesso dovuta soltanto a ragioni di eufonia sintattica (si evita, per es., di dire <i>fra fratelli</i> o <i>tra trent’anni</i>). Forme composte con l’articolo (<i>tral</i>,<i> trallo</i>,<i> tralla</i>,<i> trai</i>,<i> tragli</i>,<i> tralle</i>, normali come fatto fonetico nell’uso parlato) si trovano spesso documentate nella lingua scritta dei secoli passati; non del tutto scomparsa la forma <i>tra’</i> (senza radd. sint.) per <i>tra i.</i>.</p>

<p><strong>trabìccolo</strong> s. m. [der. del lat. <em>trabs trabis</em> «trave»]. – <strong >1.</strong> tosc. Intelaiatura di legno a forma di cupola (detta anche, nell’uso pop., <em>prete</em>), al centro della quale può essere appeso lo scaldino o altra fonte di calore, per asciugare la biancheria o per riscaldare il letto. <strong >2.</strong> spreg. Macchina strana, arnese complicato, ingombrante, di difficile funzionamento; si dice soprattutto di veicolo vecchio, sgangherato, traballante: <em>butta via questo t. e comprati un’auto nuova.</em> ◆ Dim. <strong >trabiccolétto</strong>, <strong >trabiccolino</strong>.</p>

<p><b>tracotanza</b> s. f. [tratto da oltracotanza]. – L’essere tracotante, arroganza dovuta a eccesso di superbia o presunzione: non sopporto più la sua t.; rispondere, trattare con t.; ha avuto la t. di sostenere che dovevamo stare ai suoi ordini; Questa lor t. non è nova (Dante), dei diavoli che tentano di impedire il passaggio a Dante e Virgilio.</p>

<p><b>tradire</b> v. tr. [lat. <i>tradĕre</i> «consegnare», attraverso il sign. di «consegnare ai nemici», «consegnare con tradimento»; cfr. soprattutto l’uso assoluto del verbo tradĕre nel passo del Vangelo di Luca (22, 48) che parla della consegna di Gesù da parte di Giuda (Iesus autem dixit ei: Juda, osculo Filium hominis tradis), e poi di traditor riferito a Giuda in Marco 14, 44 (dederat autem traditor eius signum eis dicens ...), ma v. anche traditore] (io tradisco, tu tradisci, egli tradisce [ant. trade], ecc.). – 1. a. Venire meno ai proprî doveri più sacri, mancando alla fede debita o data, a impegni presi solennemente, alla fiducia che altri ha in noi; si accompagna di solito con un compl. ogg. che indica la persona o l’istituto ai cui danni avviene tale mancanza: t. la patria, lo stato; t. il proprio partito, la causa per cui si è combattuto, i proprî ideali; t. un amico, i compagni di lotta, gli alleati; oppure la natura del vincolo che si viola: t. il mandato ricevuto, il proprio dovere, la fiducia altrui, ecc.; t. il segreto, un segreto, un geloso segreto, rivelare o divulgare cosa che si doveva tener segreta. Nell’uso ant., con un compl. indiretto indicante l’oggetto del tradimento: se ’l conte Ugolino aveva voce D’aver tradita te de le castella (Dante), consegnando le «castella» ai nemici. In partic., mancare alla fedeltà verso il coniuge o la persona cui si è sentimentalmente legati. b. Con uso assol., commettere un tradimento: non è capace di tradire; non posso fidarmi di chi ha già tradito una volta; nel cerchio minore ... Qualunque trade in etterno è consunto (Dante). 2. estens. a. Deludere, agendo in modo contrario all’interesse, all’aspettativa, alla convenienza: t. l’aspettazione altrui, fare cosa contraria o dare risultati molto inferiori al previsto; analogam., t. la propria fama, fare cosa indegna di sé, della propria reputazione; t. la verità, occultarla o falsarla; t. un autore, un testo, interpretarlo o tradurlo in modo da falsarne il pensiero. Con sogg. di cosa: se la memoria non mi tradisce, se non mi inganna; la parola ha tradito il suo pensiero, ha alterato il suo reale intendimento; le apparenze lo tradiscono, lo fanno apparire peggiore di quello che è. Nell’uso fam.: un vino che tradisce, che sembra leggero e poi dà alla testa. b. Palesare persona o cosa che vorrebbe o dovrebbe restare nascosta: t. sé stesso, o tradirsi, rivelare involontariamente la propria presenza, o, più spesso, manifestare involontariamente sentimenti, pensieri o intenzioni che si volevano tenere celati: ha sostenuto la sua innocenza senza mai tradirsi; e in genere, manifestare, mostrare, far conoscere: ha ascoltato impassibile senza t. il suo disappunto; parlò per due ore di seguito senza t. la minima stanchezza; e con soggetto della cosa che serve a rivelare: deve controllarsi attentamente: basterebbe un nonnulla a tradirlo; solo il pallore del volto tradiva la sua preoccupazione. 3. letter. ant. Consegnare proditoriamente: tradirono la città, i castelli al nemico. ◆ Part. pass. tradito, anche come agg.: una moglie tradita; sentirsi tradito.</p>

<p><b>tradótta</b> s. f. [der. di <i>tradurre</i> nel senso di «trasportare»]. – In origine, convoglio ferroviario militare composto di carri merci chiusi e opportunamente arredati con panche e lanterne a petrolio, destinati a trasportare le truppe. Più com., nel passato, convoglio ferroviario per il trasporto d’interi reparti militari, o di gruppi di militari chiamati o richiamati alle armi, o inviati in licenza o in congedo.</p>

<p><b>tralatìzio</b> (raro <b>traslatìzio</b>) agg. [dal lat. <i>tralaticius</i>, variante di <i>translaticius</i>: v. traslatizio]. – Termine usato talvolta dagli storici o nel linguaggio letter. col sign. di tradizionale, tramandato, talora acriticamente, da un autore a un altro, da una generazione a un’altra: <i>credenze</i>, <i>opinioni t.</i>, <i>pratiche tralatizie</i>.</p>

<p><b>trasduttóre</b> s. m. [der. di <i>trasdurre</i>, per traduz. dell’ingl. <i>transductor</i>]. – Nel linguaggio tecn., denominazione generica di ogni dispositivo atto a ricevere segnali di determinata natura da un mezzo di trasmissione trasformandoli in altri segnali generalmente di diversa natura, che possono essere trasmessi attraverso un altro mezzo di trasmissione; a seconda della natura dei segnali d’ingresso e di quelli d’uscita, si hanno: <i>t. meccanoelettrici</i> (e in partic. <i>acustoelettrici</i> o <i>fonoelettrici</i>, <i>piezoelettrici</i>, ecc.), <i>elettromeccanici</i> (e in partic. <i>elettroacustici</i>), <i>fotoelettrici</i>, <i>elettroottici</i>, ecc.; quelli i cui segnali d’uscita sono di natura elettrica sono brevemente detti <i>t. elettrici</i>. I trasduttori (in partic. quelli elettrici) si dicono <i>passivi</i> oppure <i>attivi</i> a seconda che non comprendano oppure comprendano un amplificatore.</p>

<p><b>trasecolare</b> v. intr. [der. di <em>secolo</em>; cfr. le espressioni ant. <em>cavar del secolo</em> «togliere di cervello» e <em>esser fuori del secolo</em> «aver perduto l’intelletto»] (<em>io trasècolo</em>, ecc.; aus. <em>essere</em> o <em>avere</em>). – Essere fuori di sé per grande meraviglia o stupore. È usato per lo più in espressioni enfatiche, spesso scherz.: <em>io trasecolo!</em>; <em>cose da far trasecolare</em>; <em>trasecolò come spaventato da un’improvvisa apparizione</em> (Deledda). ◆ Part. pass. <strong>trasecolato</strong>, anche come agg.: <em>essere</em>,<em> restare</em>,<em> apparire trasecolato</em>.</p>

<p><b>trementina</b> = s. f. [lat. <i>terebinthĭna</i> (<i>resīna</i>) «(resina) del terebinto», dall’agg. gr. τερεβίνϑινος]. – <b>1.</b> Oleoresina (detta anche <i>resina di t.</i>) che si ricava dall’incisione della corteccia di varie specie di conifere: per distillazione con acqua o con vapore non surriscaldato dà origine a una parte solida, detta <i>colofonia</i>, costituita da acidi resinici, e a un olio volatile, composto essenzialmente da terpeni (fra i quali generalm. prevale il pinene), in proporzioni diverse a seconda delle piante di provenienza, detto anch’esso <i>trementina</i> o meglio <i>essenza di t.</i> o <i>acqua ragia</i> (quest’ultima denominazione viene talvolta riservata al prodotto grezzo, mentre <i>olio di t.</i> viene anche detta l’essenza di trementina ridistillata). <i>T. di Strasburgo</i> (o <i>d’Alsazia</i>) e <i>t. di Borgogna</i>, nome delle resine ottenute, rispettivamente, dall’abete bianco e da quello rosso; <i>t. di Venezia</i>, ottenuta dal larice nostrale; <i>t. italiana</i>, ottenuta dal pino marittimo o dal pino domestico. La trementina viene anche prodotta per recupero della fabbricazione della pasta di cellulosa al solfito: in questo caso è costituita da pochi idrocarburi, soprattutto cimene. Largamente usati come solventi e diluenti per vernici e lacche, nella preparazione di encausti, sgrassanti, ecc., i varî tipi di trementina hanno oggi interesse per la preparazione di derivati di notevole importanza industriale. <b>2.</b> In medicina, <i>malattie da trementina</i>, manifestazioni cutanee da contatto diretto con trementina (dermatiti eritemato-vescicolose e papulo-vescicolose), o manifestazioni generali conseguenti a ingestione o inalazione (nausea, vomito, coliche intestinali, disturbi neurologici, ematuria, ecc.).</p>

<p><strong>transètto</strong><sup>1</sup> s. m. [comp. del lat. <em>trans-</em> «trans-» e <em>saeptum</em> «recinto» (der. di <em>saepire</em> «recingere, recintare» part. pass. <em>saeptus</em>), per il tramite dell’ingl. e fr. <em>transept</em>]. – <strong>1.</strong> La navata trasversale che, nelle chiese a croce latina, si sviluppa perpendicolarmente alla navata principale (e, se esistono, anche a quelle laterali), all’altezza dell’abside o del coro terminale, formando all’incrocio uno spazio centrale, chiamato <em>crociera</em>, sormontato spesso da una cupola. <strong>2.</strong> In paletnologia, <em>tomba a galleria con transetto</em>, tipo di tomba megalitica della Francia, della Gran Bretagna e dell’Irlanda, in cui ai lati della stanza funeraria centrale si aprono altre stanze funerarie secondarie.</p>

<p><b>triage</b> 〈<em>triàa</em><strong>ˇ∫</strong>〉 s. m., fr. [der. del v. <em>trier</em> «smistare»]. – <strong>1.</strong> In diverse operazioni statistiche, eliminazione di elementi indesiderati che disturberebbero il calcolo senza essere significativi. <strong>2.</strong> Nel pronto soccorso degli ospedali, sistema utilizzato per selezionare i soggetti coinvolti in infortunî, gravi o leggeri che siano, secondo classi di emergenza crescenti, in base alla gravità delle lesioni riportate o del loro quadro clinico.</p>

<p><b>tribórdo</b> = s. m. [dal fr. tribord, che è dall’oland. stierboord, propr. «lato (boord) del timone (stier)», da cui una prec. forma fr. (e)stribord e ital. stribordo]. Lato della nave che si trova a destra di chi guarda verso prora; il termine, diffuso attraverso traduzioni dal francese e accolto in romanzi d’avventura, è ignoto al linguaggio della marina italiana, che adopera invece dritta.</p>

<p><b>trincétto</b> s. m. [der. di trinciare]. – 1. Arnese costituito di una lama d’acciaio appuntita a un’estremità, affilata da una sola parte, molto tagliente, più o meno ricurva, usato dai calzolai per tagliare il cuoio. 2. In paletnologia, manufatto litico su scheggia, di forma triangolare, in cui uno dei lati è tagliente, ottenuto con una o più asportazioni di pietra parallele al lato stesso.</p>

<p><b>tripùdio</b> s. m. [dal lat. tripudium, comp. di tri- «tre» e pes pedis «piede»]. – 1. Presso gli antichi Romani, danza sacerdotale ritmica, che veniva forse eseguita battendo tre volte il piede in terra. Per estens., nel linguaggio letter. o poet., danza gioiosa: Poi che ’l t. e l’altra festa grande Sì del cantare e sì del fiammeggiarsi ... Insieme a punto e a voler quetarsi (Dante); l’ombra de’ boschi Sacri al t. di Dïana e al coro (Foscolo). 2. a. Manifestazione di gioia, di esultanza, vivace e rumorosa, o sfrenata: la notizia della vittoria fu accolta con vero t. dai cittadini; i tifosi in t. festeggiarono la vittoria dello scudetto; Lunge il grido e la tempesta De’ tripudi inverecondi (Manzoni). b. fig. Esultanza festosa della natura: il t. della campagna a primavera; intorno era tutto un t. di luci, di colori. E con sign. più astratto, letter. o poet.: il t. dei sensi; a diciotto anni le festose campane di giovinezza squillano nell’anima e vi mandano il t. dell’amore, l’incanto delle speranze (Jovine). 3. Nell’antica divinazione dei Romani, l’auspicio tratto dal modo di mangiare dei polli: era ritenuto ottimo auspicio se i polli si affrettavano al cibo e ne lasciavano cadere per terra, dal becco, alcune briciole.</p>

<p><b>trìttico</b> s. m. [dal gr. τρίπτυχος «triplice, piegato in tre», comp. di τρι- «tre» e πτυχή «piega»] (pl. <i>-ci</i>). – <b>1.</b> In Roma antica, e in Grecia, elemento scrittorio largamente usato per note e appunti, composto di tre tavolette, per lo più di legno e d’avorio, articolate mediante cerniera e ripiegabili l’una sull’altra: le tavolette avevano all’interno un bordo rilevato che delimitava lo spazio nel quale veniva spalmata la cera su cui si scriveva. <b>2.</b> Polittico composto di tre elementi, la tavola centrale e le due valve laterali (<i>ante</i> o <i>sportelli</i>), che risultano talora chiudibili sul pannello centrale cui sono incernierate; nei trittici posti sugli altari maggiori e in quelli portatili, visibili quindi sui due lati, sono spesso decorate anche le facce esterne delle tavole. <b>3.</b> Per analogia: <b>a.</b> Opera teatrale, letteraria, musicale, costituita di tre parti, anche autonome tra loro, ma comunque complementari o legate da qualche affinità: per es., il <i>t. di Puccini</i>, composto delle tre opere di un solo atto <i>Il tabarro</i>, <i>Suor Angelica</i> e <i>Gianni Schicchi.</i> <b>b.</b> <i>T. automobilistico</i>, o semplicem. <i>trittico</i>, documento necessario per la temporanea uscita di automobili dal territorio doganale, composto di tre fogli staccabili (per l’espatrio, il rimpatrio provvisorio e il rimpatrio definitivo). <b>c.</b> In filatelia, gruppo di tre francobolli ispirati alla celebrazione o commemorazione di uno stesso personaggio, luogo, avvenimento, ecc.: <i>il prezioso t. del centenario della spedizione dei Mille.</i> ◆ Dim. <b>trittichétto</b>, trittico di piccolo formato, spec. nel sign. 2: <i>il Serafini dipinse anche un trittichetto a più scomparti nel Duomo di Piacenza</i> (R. Longhi).</p>

<p><b>triviale</b> agg. [dal lat. trivialis, der. di trivium «trivio»; le accezioni del n. 2 a sono influenzate da usi analoghi fr., ingl. e ted., e in partic. è un calco dall’ingl. l’uso matematico]. – 1. Da trivio, e quindi plebeo, volgare, sguaiato, di una grossolanità scurrile: modi, maniere, parole, frasi t.; un’espressione t.; un gesto, uno scherzo t.; comportamento, contegno t. (e sostantivato al masch., con valore neutro e collettivo: evitare il triviale; quel film è l’apoteosi del triviale). Riferito a persona che nelle parole e negli atti mostri trivialità: è un uomo t.; che donna triviale! 2. a. Ovvio, banale, dozzinale; anche come s. m.: La molla principale della poesia eroicomica e in genere giocosa consiste nel contrasto fra il solenne e il t. (B. Migliorini). In partic., nel linguaggio della critica letteraria e stilistica, letteratura t. (calco del ted. Trivialliteratur, v. la voce), genere letterario t., di largo consumo, di massa, caratterizzati da scarso impegno tematico e formale: narrativa t., poesia triviale. b. Come sinon. di ovvio, banale è usato anche in matematica e in altre scienze: per es., si parla talvolta di dimostrazione t., ed è detta soluzione t. o soluzione banale di un sistema di equazioni omogenee la soluzione nella quale tutte le incognite hanno valore zero. ◆ Dim. trivialùccio, alquanto triviale; accr. trivialóne e pegg. trivialàccio, entrambi soprattutto come s. m. (f. -a) e riferiti a persona: sei un trivialone!; non posso sopportarla, quella trivialona; è un trivialaccio. ◆ Avv. trivialménte, in modo triviale: parlare, esprimersi, comportarsi trivialmente.</p>

<p><b>Troia</b> (<b>o Ilio; gr. Τροία e ῎Ιλιος o ῎Ιλιον)</b> Antica città, capitale della Troade, situata Categoriea circa 6 km dalla costa occidentale dell’Anatolia settentrionale, presso lo sbocco dei Dardanelli, in un punto strategico all’incrocio dei passaggi dall’Asia all’Europa, all’ingresso del Mar Nero, in una regione di miniere di argento. La leggenda indica come fondatore della città l’eroe Dardano e come costruttori della cinta muraria gli dei Apollo e Posidone. Di padre in figlio la signoria della città passò a Priamo, il cui figlio Paride, con il ratto di Elena, moglie di Menelao re di Sparta, provocò la guerra di T., spedizione di contingenti di tutte le città greche guidati dai loro re, che dopo un assedio di 10 anni distrussero la città. Attorno a questa impresa fiorì un grandissimo ciclo di leggende e molti poemi (ciclo troiano), tra i quali principali quelli di Omero. Pochi degli abitanti di T. si salvarono: tra essi Enea, che navigò verso le spiagge del Lazio. Nel 6° e 5° sec. T. ebbe importanza solo per il santuario di Atena. Fu sotto la dominazione persiana e poi dei Seleucidi e degli Attalidi. Ebbe dai Romani l’autonomia e Augusto fece ricostruire il tempio di Atena e pose le basi della Ilium novum. Nuovi edifici ebbe la città da Claudio e dai suoi successori. Basandosi su alcuni documenti epigrafici venuti alla luce nel 18° sec., che attestavano l’esistenza di un insediamento ellenistico e romano chiamato Ilio, e sulla corrispondenza delle descrizioni geografiche contenute nell’Iliade con la topografia del sito, nel 19° sec. H. Schliemann, con una delle più celebri scoperte della storia dell’archeologia, riconobbe sulla piccola altura di Hısarlık, alla confluenza dello Scamandro con il Simoenta, il luogo della T. preistorica e quindi di quella omerica. Gli scavi, che ebbero inizio nel 1871, hanno messo in luce i resti dell’abitato dal 3200 a.C. fino al 400 d.C. circa, distinguendo le suddivisioni dei vari strati; hanno così dimostrato un’ininterrotta urbanizzazione del sito dalla fine del Neolitico/inizio età del Bronzo al tramonto dell’epoca romana. Dagli scavi T. appare essere stata un centro di alto livello di civiltà e prosperità: ne è prova, fra gli altri, il ritrovamento del cosiddetto tesoro di Priamo, gioielli, armi e suppellettili di raffinatissima fattura che Schliemann chiamò così identificando erroneamente lo strato archeologico in cui il tesoro fu rinvenuto con quello, a esso posteriore di circa 1000 anni, corrispondente alla T. omerica. Questa è stata identificata nei resti archeologici pertinenti allo strato VII, datati alla prima metà del 13° sec. a.C. (datazione in accordo con l’espansione dei regni micenei) e connotati da evidenti segni di saccheggio e incendio. Le acquisizioni più recenti e significative riguardano la progressiva estensione del circuito murario; il ritrovamento di reperti dell’8°-6° sec. a.C.; il rinvenimento di tombe databili al 14° sec. d.C., che costituiscono le prime testimonianze riferibili all’età bizantina.</p>

<p><b>trompe-l’oeil</b> = ‹trõp l ö′öi› locuz. m., fr. (propr. «inganna l’occhio»), invar. Genere di pittura volto a rappresentare la realtà materiale in modo tale da suscitare l’illusione della tridimensionalità e, quindi, della consistenza delle immagini rappresentate: trova il suo specifico campo nella natura morta (quando si vogliano fingere armadî o custodie aperte nella parete, mostrando con cura meticolosa anche il loro contenuto) ma si estende agli artifici prospettici con cui pittori e architetti amplificano illusoriamente lo spazio interno di un ambiente; se ne hanno esempî nell’arte romana, nel Rinascimento, nell’arte barocca e, in qualche misura, nell’arte contemporanea, per es. nell’iperrealismo. Per estens., l’opera eseguita con tale tecnica: la parete è stata affrescata con un trompe-l’oeil. <br> Trompe-l'œil is an art technique that uses realistic imagery to create the optical illusion that the depicted objects exist in three dimensions</p>

<p><b>troposfera</b> (dal greco:τροπος, modo, mutazione, cambiamento-proprio perchè al suo interno si trovano tutti quei moti d'aria che rimescolano l'atmosfera stessa e che caratterizzano il mutevole tempo atmosfoerico) è la fascia sferoidale aeriforme dell'atmosfera che si trova a diretto contatto con la superficie terrestre, di spessore variabile a seconda della latitudine: ai poli è spessa solamente 8 km mentre raggiunge i 16-20 km all'equatore.</p>

<p><b>trucidare</b> v. tr. [dal lat. trucīdare] (io trùcido, ant. trucìdo, ecc.). - [uccidere barbaramente] ≈ (fam.) fare a pezzi, fare scempio (di), macellare, massacrare, scannare, (non com.) scempiare, [più persone] sterminare. ↓ ammazzare, assassinare. [⍈ UCCIDERE]</p>

<p id="tu"><strong>tuba</strong><sup>1</sup> s. f. [dal lat. <em>tuba</em>, voce d’incerta origine]. – <strong>1.</strong> Presso gli antichi Greci e Romani, tromba di guerra: di bronzo, rettilinea, con l’estremità imbutiforme, veniva usata, oltre che in guerra, nelle cerimonie religiose, nei funerali, nei giochi circensi; con questo sign., la parola appartiene all’uso letter. e ricorre soltanto in testi poetici (anche con riferimento a tempi più recenti) o storici: <em>Onde si volse nel vostro occidente</em>,<em> Ove sentìa la pompeana t.</em> (Dante); <em>si spandea lungo ne’ campi Di falangi un tumulto e un suon di tube</em> (Foscolo). <strong>2.</strong> poet. <strong>a.</strong> estens. Tromba, in genere: <em>O imaginativa che ne rube Talvolta sì di fuor</em>,<em> ch’om non s’accorge Perché dintorno suonin mille t.</em> (Dante); e con partic. riferimento alle trombe del giudizio universale: <em>Sarebbe mai quel dì che il mondo aspetta Quando e’ verrà quella terribil tuba?</em> (Pulci); <em>Fin che dian segno l’angeliche tube Che torni Cristo in su la bianca nube</em> (Ariosto). <strong>b.</strong> fig. Voce poetica, poesia: <em>io la lascio a maggior bando Che quel de la mia tuba</em> (Dante), lascio cantare la bellezza di Beatrice a voce poetica più potente della mia; in partic., la poesia epica: <em>Non fu sì santo né benigno Augusto Come la t. di Virgilio suona</em> (Ariosto). <strong>3. a.</strong> In età moderna, strumento musicale a fiato, di ottone, appartenente alla famiglia dei flicorni (è il flicorno contrabbasso): ha il tubo conico avvolto in forma ellittica, è dotato di un bocchino e di 3-5 pistoni, e termina con un ampio padiglione; è usato nella musica bandistica, in quella sinfonica e nel jazz. Si distinguono: la <em>t. bassa</em> in <em>si</em> bemolle (ted. <em>Bass-tuba</em>), la <em>t. bassa grave</em> in <em>mi</em> bemolle, o <em>fa</em>, la <em>t. contrabbassa</em> in <em>fa-si</em> bemolle, la <em>t. tenore</em> (detta anche <em>euphonium</em>), e la <em>t. wagneriana</em> (tuba tenore in <em>si</em> bemolle col bocchino del corno francese, fatta costruire da Wagner per la <em>Tetralogia</em>). Altri tipi particolari di tuba sono l’<em>elicone</em>, il <em>sousaphone</em>, il <em>bombardone</em> (v. le singole voci). <strong>b.</strong> Registro dell’organo, ad ancia, di timbro squillante, detto anche, con locuz. lat., <em>tuba mirabilis.</em> <strong>4.</strong> In anatomia, nome di due condotti membranosi, detti anche <em>trombe</em> o <em>salpingi</em>: la <em>t. uditiva</em>, o <em>di Eustachio</em>, condotto bilaterale che unisce la parte anteriore della cassa del timpano alla retrocavità delle fosse nasali; la <em>t. uterina</em> o <em>di Falloppio</em> o <em>salpinge uterina</em> o <em>ovidutto</em>, condotto lungo 10-12 cm, che in ciascun lato congiunge l’estremità laterale dell’ovaio all’angolo superiore dell’utero, con la funzione di accogliere, nella sua parte prossima alla superficie dell’ovaio, detta <em>padiglione</em>, l’ovulo al momento dello scoppio del follicolo di Graaf e di condurlo fino alla cavità uterina. <em>Legatura delle t.</em> (di Falloppio), metodo di sterilizzazione femminile (v. tubarico).</p>

<p><strong>tuba</strong><sup>2</sup> s. f. [der. di <em>tubo</em>, per la forma]. – <strong>1.</strong> Nome scherz. del cappello a cilindro: <em>signori in tuba</em>; <em>con gli orribili cappelli a cilindro che il popolo toscano qualifica del nome di</em> «<em>tube</em>» (Carducci). <strong>2.</strong> Nel gergo di caserma, recluta, novellino; in questo senso, la parola è prob. un travestimento sinonimico dei più com. <em>cappella</em>, <em>cappellone.</em> ◆ Dim. <strong>tubino</strong> m. (solo nel sign. 1: v. tubino1).</p>

<p><b>tùbero</b> s. m. [dal lat. <i>tuber -ĕris</i> «tumore, escrescenza», prob. affine a <i>tumere</i> «gonfiarsi»]. – <b>1.</b> In botanica, parte del caule metamorfosata per tuberizzazione, come per es. la patata; è caratterizzato da fenomeni di dormienza dovuti a controllo ormonale del metabolismo. <b>2. a.</b> Nella classificazione botanica, genere di funghi ascomiceti (lat. scient. <i>Tuber</i>), inclusi nelle tuberacee. <b>b.</b> Nome region. del tartufo nero (in Toscana) e della tuberosa (a Napoli). ◆ Dim. <b>tuberétto</b>.</p>

<p><b>tuga</b> s. f. [etimo incerto; scarsamente documentata e spiegata è anche una corrispondente forma fr. <em>tugue</em>]. – Nella costruzione navale, sovrastruttura abitabile, che si alza al di sopra di un ponte scoperto, purché di larghezza inferiore a esso; è sinon. di <em>casotto</em>, nel sign. 3. ◆ Dim. <strong>tughétta</strong>, tuga di piccole dimensioni, sinon. di <em>tambucio.</em></p>

<p><b>tùrgido</b> agg. [dal lat. <i>turgĭdus</i>, der. di <i>turgēre</i> «esser gonfio»]. – Gonfio per pienezza d’umore: <i>seno t. di latte</i>; <i>le vene del collo gli erano diventate t. come se stessero per esplodere</i> (Jovine); nelle scienze biologiche, che presenta turgore: <i>organi</i>, <i>tessuti turgidi</i>. In usi fig., letter., ampolloso: <i>stile turgido</i>. ◆ Dim., non com., <b>turgidétto</b>. ◆ Avv. <b>turgidaménte</b>, con turgidità: <i>una prosa turgidamente oratoria</i>.</p>

<p><b>Turno</b> (lat. Turnus) Eroe della leggenda etrusco-romana; re dei Rutuli di Ardea, figlio di Dauno e della ninfa Venilia, fratello di Giuturna. Secondo una versione della leggenda T., promesso sposo di Lavinia e alleato di re Latino contro Enea, dopo la morte di Latino in battaglia, fugge a Cere presso il re Mezenzio, con il quale torna a combattere contro Enea e viene ucciso. Virgilio nell’Eneide ne fa l’antagonista dell’eroe troiano per le nozze di Lavinia e il possesso dell’Italia e chiude il poema con la sua morte.</p>

<section aria-label="End">
<a href="s.html">«S</a>
<a href="../index.html">Index</a>
<a href="u.html">U»</a>
</section>

</article>

</body>
</html>
